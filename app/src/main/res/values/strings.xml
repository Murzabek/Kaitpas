<resources>
    <string name="app_name">Golden rules of life</string>
    <string-array name="title_story">
        <item>1.Уурулук</item>
        <item>2.Талап-Тоноочулук</item>
        <item>3.Жетимдин мал-мулкун пайдалануу</item>
        <item>4.Коррупция</item>
        <item>5.Таразадан жана Метрден алдоо</item>
        <item>6.Ихтикар</item>
        <item>7.Арам нерселерди сатуу</item>
        <item>8.Суткорлук</item>
        <item>9.Кумар ойноо</item>
        <item>10.Пара алуу</item>
        <item>11.Кайырчылык кылуу</item>
        <item>12.Кунумдук турмуштагы дал жана арам иштер</item>
        <item>13.Тамак аш</item>
        <item>14.Кургакта жана сууда жашоочу арам деп эсептелген жаныбарлар</item>
        <item>15.Сууда жашаган жаныбарлар туурасында шарияттын өкүмү</item>
        <item>16.Эти адал жаныбарлар</item>
        <item>17.Эти адал жаныбарлардын желбеген мүчөлөрү</item>
        <item>18.Мал мууздоонун жол-жобосу</item>
        <item>19.Ууга чыгууну жол-жоболору</item>
        <item>20.Арам ичимдиктер</item>
        <item>21.Кийинүү</item>
        <item>22.Жасануу</item>
        <item>23.Алтын-күмүш жасалгаларын колдонуу</item>
        <item>24.Музыка, көңүл ачуу жана спорт</item>
        <item>25.Жыныстык катнаш</item>
        <item>26.Ыйман жөнүндө түшүнүк</item>
        <item>27.Изги адеп-ахлак</item>
        <item>28.Чынчылдык</item>
        <item>29.Адилеттүү болуу</item>
        <item>30. Ата-энеге жылуу мамиледе болуу</item>
        <item>31.Тууган-урук менен жакшы мамиледе болуу</item>
        <item>32.Кошунага аяр мамиле кылуу</item>
        <item>33.Дин жөнүндө жалпы түшүнүк</item>
        <item>34.Аллахтын ысымдары</item>
        <item>35.Ислам дининде тазалыктын орду</item>
        <item>36.Гусул алууну талап кылган жагдайлар</item>
        <item>37.Динибизде аялдын орду</item>
        <item>38.Күйөө акысы</item>
        <item>39.Балага ат койуу</item>
        <item>40.Турмушка чыга турган кыздарга кеңештер</item>
        <item>41.Түгөйүң жаман болсо</item>
        <item>42.Үйлөнө турчу эректерге кеңештер</item>
    </string-array>
    <string-array name="details_story">
                       <item> Адам баласынын негизги кол тийбестик акы-укуктары бар. Булардан бири – мал-мүлккө ээ болуу укугу.
            Адам баласы өз аракети менен эмгек кылып мүлк топтойт. Бирөөнүн мал-мүлкүнөн уруксатсыз алууга эч кимдин укугу жок.
            Ошондуктан уурулук чоң күнөө. Уурулук – бул бирөөнүн мал-мүлкүн ээсинин ыраазылыгысыз же уруксатысыз алуу.
            Бул деген адамдын негизги акы-укуктарынын бирине, мал-мүлкүнө карата жасалган кол салуу.
            Азирети Пайгамбарыбыз Мухаммад (с.а.в) бул багытта: «Мусулмандын жаны, мал-мүлкү жана намысы (адамдык кадыры) мусулманга арам» деген.
            Башкача айтканда, эч ким бирөөнүн жанына, ар-намысына зыян келтирүүгө, бирөөнүн мал-мүлкүн уруксатсыз алууга укуктуу эмес.
            Уурулук коомдо башаламандыктын жаралышына эң иридеги себептердин бири десек эч жаңылышпайбыз.
            Эгер уурулукка карата коомдук чаралар көрүлбөсө, элдин мал-мүлкү да, адамдардын өмүрү да ар дайым коркунучта болот.
            Мунун мисалдарын бүгүнкү күнү күнүмдүк турмушубузда көп эле кездештирип жүрөбүз.
            Уурулуктун айынан канчалаган адамдар мал-мүлкүнөн ажырап, канчалаган адамдар бөөдө көз жумуп жатышат?!
            Уурулук кылуу чоң күнөө, арам. Куранда:
            «Уурулук кылган эркек же аял кишинин колун кескиле! Бул – Алланын жазасы. Алла – Мартабалуу, Даанышман!
            Ким зулумдук кылган соң тооба кылып жакшылык иштерди жасаса, Алла аны кечирет. Чындыгында Алла – Кечиримдүү, Боорукер!»
            (Маида сүрөсү, 38-39) деп буюрулат.
            Уурдалган мал-мүлктү биле туруп сатып алууга болбойт. Себеби мунун өзү да арам болуп эсептелет.
            Ислам дини адамды уурулук кылууга түртпөй турган шарттардын түзүлүшүн даярдоого буйуруп, бул багытта негизги талаптарды койгон.
            Мусулман адам бирөөнүн мүлкүн уруксатсыз алуунун арам жана адам укугу болгондугун билет.
            Бирөөнүн акысына сугу өтүп шыпшынбайт. Ал адал-арам дегенди түшүнөт.
            Мына ушул түшүнүгүнөн улам ал ар дайым бул багытта өтө аяр, кылдат мамиле жасайт.
            Мусулман баласы эмгекчил болушу керек. Ал өзүнүн да, өз карамагындагы адамдардын да материалдык муктаждыктарын камсыз кылуунун өзүнчө ибадат болгондугун жакшы билет.
            Ал жалкоолуктан жаа бою качат. Иштөөгө мүмкүнчүлүгү жок адамдын муктаждыгы эң жакын туугандардын мойнундагы милдет.
            Аны жалгыз таштап койуу адамгерчиликке да, Алланын ак динине да жатпайт. Асыресе,
            Ислам дини бай адамдардан мал-мүлкүнүн 2,5 пайызын зекет иретинде алып, аны кедейлер-кембагалдарга,
            жарды-жалчыларга, карызы барларга, жолдо калгандарга жардам катары берет.
            Исламда жардамдашуу муну менен гана чектелүү эмес. Алла Таала мусулмандарды зекеттен тышкары кембагалдарга,
            муктаж адамдарга өзүнчө жардам берүүгө, кайыр-садага берүүгө, карыз акча берүүгө чакырат.
            Ошону менен бирге мамлекет же коом муктаж адамдарды жолго таштабашы керек. Ардактуу Пайгамбарыбыз:
            «Кошунасы ач отурган чакта, ток жаткан адам момун эмес» (Хаким, II, 15) деген.
            Мына ушундай түшүнүктөр менен жашаган мусулман коомчулугунда арийне, эч ким уурулукка барууга аргасыз болбойт.
            Ошентсе да муктаждыктары баары жайында боло туруп уруулукка барган адамга оор жаза колдонулат.
            Бул жаза адам укуктарынын корголушу үчүн абадай зарыл.

</item>
        <item>  Бирөөнүн мүлкүн зордук менен алуу, талап-тоноо да чоң күнөөлөрдүн катарынан орун алат.
            Имам Зуфардын пикиринде, кыймылсыз мүлктө да талап-тоноочулук болот.
            Мунун мисалдарын, кадыресе бүгүнкү күнү атка минерлерге, акчага таянып күчсүз адамдардын кыймылсыз же кыймылдуу мүлктөрүн
            көз көрүнөө тартып алган учурларды көп эле кездештирүүгө болот. Арийне, бул көз көрүнөө талап-тоноочулукка кирип, кескин
            түрдө арам болуп эсептелет. Пайгамбарыбыз хадистеринин биринде: «Ким бир карыш жерди басып алса, Алла Таала ага ошол жерди
            жети катмары менен кошо (от кылып) мойнуна кийгизет» (Муслим, Мусакат, 30) дейт. Демек, жалпы элге, коомго же мамлекетке
            таандык мал-мүлктөн, жерден мыйзамсыз бөлүп алуу уурулукка, талап-тоноочулукка жатат.
            Пайгамбарыбыз Мухаммад (с.а.в) дагы бир хадисинде: «Мал-мүлкүн (коргоо) үчүн көз жумган адам шейит» (Муслим, Иман, 225, 226)
            деп айтуу менен мал-мүлктү коргоонун өзүнчө зор мааниге ээ болгондугун белгилеген.
            Исламда бирөөнүн мал-мүлкүн тоноого кескин түрдө тыюу салынгандыгы Куран, сүннөт жана ижма (жалпы Ислам аалымдарынын ортоктош
            пикири) далилдери менен тастыкталган. Талап-тоноочулук жолу менен келген мал-мүлктүн өзү да, же ошол мал-мүлктөн түшкөн киреше
            да арам болуп саналат. Куранда: «О, ыйман келтиргендер! Бири-бириңдин мал-мүлкүңдү арам жолдор менен жебегиле!
            Өз ыраазылыгыңар менен болгон соода болсо, жегиле!» (Ниса сүрөсү, 29)
            «Ортоңордогу мал-мүлк, байлыкты өз ара арам жолдор менен жебегиле жана күнөө экенин билип туруп адамдардын байлыгынын бир
            бөлүгүн жеш үчүн (пара берип маселе чечиш үчүн) акимдерге алып барбагыла» (Бакара сүрөсү, 188)
            Ислам дини боюнча, талап-тонолгон мал-мүлк эч качан талап-тоногон адамга таандык болуп эсептелбейт. Арадан канча жыл өтсө
            өтсүн, ал мал-мүлк өз ээсине таандык. Уурдалган же тоноп алынган мал-мүлк ошол бойдон болсо, аны өз ээсине кайтарып берүү кажет.
            Ал эми өзгөрүүгө дуушар болсо же жоголсо, аны мал-мүлк же акча каражаты менен төлөп берүү зарыл.
            Бүгүнкү күнү мамлекетке таандык жерлерди, токойлорду, фонд мал-мүлктөрүн, күчсүз кедей-кембагалдардын мал-мүлкүн мыйзамсыз
            жолдор менен алууга каршы чараларды көрүү кажет. Мунун эң эле оңтойлуу жолу – бул элге ыймандуулук, Аллага ишенүү, акырет, кыямат,
            өлүм, адал-арам сыяктуу түшүнүктөрдү жетик түшүндүрүү.
            Асыресе, уурдалган же талап-тонолгон мал-мүлктү ээсине кайтарып берүү менен гана акыреттик жазадан кутулууга болбойт.
            Анүчүн мындай кадамга барган адам мал-мүлктү өз ээсине кайтарып берген соң чын жүрөктөн Жараткандан кечирим тилеп, экинчи
            уурулукка, талап-тоноочулукка барбоого сөз берип, сөзүндө бекем турушу керек.

</item>
        <item> Атасынан же ата-энесинен ажыраган балагатка жете элек бала «жетим» болуп эсептелет.
            Куранда жетимдин мал-мүлкүн мыйзамсыз пайдалангандар жөнүндө:
            «Жетимдин мал-мүлкүн адилетсиздик менен жегендер курсагын тозок отуна толтурушкан болот» (Ниса сүрөсү, 10)
            «Жетимдердин мал-мүлкүн (бойго жеткен соң) өздөрүнө кайтарып бергиле! Жакшыны жаманга алмаштырбагыла(б.а.жетимдин
            мүлкүн өзүңөрдүн мал-мүлкүңөргө аралаштырып, бөөдө адал мүлкүңөрдү арам кылып албагыла!) Алардын мал-мүлкүн өзүңөрдүн
            мүлкүңөргө кошуп жебегиле! Анткени бул чоң күнөө!» (Ниса сүрөсү, 2)
            Ыйык Куранда жетимдер тууралуу 23 жерде сөз козголот. Ислам дини бул багытта эки негизге өзгөчө басым жасайт:
          1. Жетим баланын мал-мүлкүн балагатка жеткенге чейин эң ийги таризде сактап коргоо кажет.
          2. Жетим баланы кемсинтип жетимсиретпөө кажет.
            Жетимдин жоопкерчилиги үчүн кимдир бирөөнү өкүл дайындоо зарыл. Бул өңүттөн Ислам укукчулары төмөнкү шарттарга жооп
            берген адам өкүл боло алат:
            а. Ишенимдүү болуу,
            б. Адамгерчиликтүү болуу,
            в. Адилеттүү болуу
            г. Ысырапкор болбоо
          Жетимдин мал-мүлкүн тигил же бул таризде өзүнө мыйзамсыз өткөрүп алган адам арам ишке кадам таштаган болот.
            Арийне, жетимдин акысын Алла Таала акыретте алып берери бышык.
            Азирети Пайгамбарыбыз куттуу хадистеринде жетимдин мал-мүлкүн адилетсиз жол менен пайдалануу адамды чоң жоготууга учуратчу
            жети чоң күнөөнүн катарына кирерин айткан. Мына ошол хадистерде төмөнкчө буюрулат: Жок кылуучу мынабу жети нерседен оолак
            болгула: Аллага шерик кошуу, сыйкырчылык, адам өлтүрүү, сүткорлук (процент акча алып-берүү), жетимдин мал-мүлкүн жеш, душманга
            кол салуу учурунда согуштан качуу, ар-намыстуу таза момун аялдарга зина күнөөсүн таңуулап, жалган жалаа жабуу»
            (Бухари, Васайа, 23, Тыбб, 48; Муслим, Иман, 145, Васайа, 10; Насаи, Васайа, 12)
            Ислам дини жетимдин мал-мүлкүн жеш мындай турсун, анын жоопкерчилигин алуу, мал-мүлкүн коргоо зарылчылыгын талаптайт.
            Алла Таала аяттардын биринде төмөнкүчө буюрат:
            «Жетимге каарданба! Кайырчыга орой мамиле жасаба!» (Духа, 9-10)
         Жетимдин мал-мүлкүн жеш канчалык оор күнөө болсо, аны коргоо да ошончолук сооптуу иш. Ошондуктан ар ким өзүнүн айлана-чөйрөсүндөгү
            жетимдерди өз карамагына алып, мал-мүлкүнө баш-көз болуп коргошу шариятка да, адамдык нарк-насилге да куп жарашат.
            Пайгамбарыбыз жетимдерди коргоп, аларга баш-көз болгондор үчүн: «Жетимдин жоопкерчилигин өз мойнуна алып, милдетин
            аткарган адам бейиште мени менен мынабундай жакын болот» деп сөөмөйү менен ортон манжасын көргөзгөн.
            Күндөрдүн биринде бир адам Пайгамбарыбызга келип: «Өзүм кедеймин, эч нерсем жок. Ошентсе да колумда жетимим бар!» дейт.
            Анда Пайгамбарыбыз ага: «Жетимдин мал-мүлкүнөн пайдалан! Бирок бул учурда ысырапчылыктан, шашмалыктан оолак бол!
            Анын мал-мүлкүн өзүңө өткөрүп алба!» деп жооп кайтарган экен (Абу Дауд, Васайа, 8; Насаи, Васайа, 11)</item>
        <item> Бүгүнкү күнү эң кеңири кулач жайган арам киреше жолдорунун бири дал ушул мамлекеттик мал-мүлккө мыйзамсыз ээ болуу.
            Жалпыга маалым болгондой, мамлекеттик кандайдыр бир кызматка отурган адамга ал жердеги мал-мүлк каражаттары аманат катары берилет. Кызматка отуруу менен ал жердеги элдин мал-мүлкүнө, казынасына кол салуу чоң күнөө болуп эсептелет. Мындай кызматтарда иштегендер баарыдан мурда мамлекеттик мал-мүлктү коргоо, аны мыйзамдуу жол менен сарптоо багытында өтө кылдат болуулары кажет. Аяттардын биринде төмөнкүчө буюрулат:

              «Ким кыянаттык кылып (олжодон) жашыруун алган болсо, ал кыямат күнү Алланын алдына ошол кыянаттыгы менен келет. Андан соң ар ким өзүнүн ишине жараша же сый же жаза алат. Эч ким зулумдук көрбөйт (ал күнү ийненин көзүндөй да адилетсиздик болбойт)» (Аали Имран сүрөсү, 161)

             Ислам дини мамлекеттик мал-мүлккө, казынага туура эмес жол аркылуу кол салууга кескин түрдө тыюу салат. Мамлекеттик мал-мүлк – бул элдин мал-мүлкү, элдин акысы. Демек, мамлекеттик мал-мүлктө кары-картаңдардын, эмчек эмген наристелердин, жетимдердин, кароосуз калган жарды-жалчылардын, айтор, жалпы элдин акысы, үлүшү бар. Ошондуктан мамлекеттик мал-мүлктү каалагандай каржоо да, ысырапчылык менен колдонуу да чоң күнөөлөрдүн катарына кирерин эсибизге түйүп коюубуз абзел.</item>
        <item>  Күнүмдүк турмушта, эл менен болгон мамиледе, соода-сатыкта түз-туура жүрүүгө өзгөчө маани берүү кажет. Бул өтө зор мааниге ээ. Асыресе, тарыхта жер менен жексен болгон коомдордун айрымдары дал ушул соода-сатыктагы алдамчылык, шылуунчулук себептүү Алланын каарына калгандыктары билдирилет. Таразадан жана метрден алдоо арам болуп чоң күнөөлөрдүн катарына кирет. Бул багытта Куранда көптөгөн эскертүү аяттар бар. Аяттардын биринде:

           «Өлчөгөндө толугу менен өлчөп бергиле, туура тараза колдонгула!..» (Исра сүрөсү, 35) деп буюрулат. Куранда таразадан жана метрден алдоо себептүү кургуйга житкен Мадян эли тууралуу сөз козголот. Анда Шуайб пайгамбар бул багытта Мадян элине эскертүү берсе да, алар пайгамбардын сөзүнө кулак төшөбөй коюшат. Бул окуя Куранда төмөнкүчө баяндалат:

           «Ал (Шуайб): Оо, эл-журт! Аллага гана сыйынгыла! Силердин андан башка эч бир Кудайыңар жок. Өлчөмдү жана салмакты туура өлчөп-тарткыла….» деди (Худ сүрөсү, 84).

            «Аларды жер титирөө талкалады. Алар өз журттарында жер астында бүк түшкөн абалда таңды тосушту. Шуайбды жалганга чыгаргандар ал жерде эч качан болбогондой абалга келишти. Алар зыянга учурашты» (Аараф сүрөсү, 91-92).

            Бул багытта мындан башка дагы бир канча аятта төмөнкүчө буюрулат:

        «(Соода-сатыкка койгон мүлкүңөрдү) Туура тараза менен тарткыла! Адамдардын мүлкүн (акысын) кемитпегиле, жер бетинде бузукулук кылбагыла!» (Шуара сүрөсү, 182-183)

          «Таразадан алдагандарга азап! Алар адамдардан өлчөп алышса, толук алышат да, бирөөгө таразалап беришсе, кемитип беришет. Алар (кыяматта) тирилээринин анык экенин билишпейби?!» (Мутаффифин сүрөсү, 1-4).</item>
        <item>Ихтикар – бул элдин кандайдыр бир муктаж азыгын базардан алып, аны баасы көтөрүлсүн үчүн белгилүү мөөнөт аралыгында сактоо. Маселен, буга буудайды мисал келтирсек болот. Ихтикарда эл кысталыш учурга дуушар болгондуктананы өз баасынан алдаканча жогору баада сатып алууга аргасыз болот. Ардактуу Пайгамбарыбыз мына ушундай жол менен киреше табууга тыйуу салуу иретинде мындай деген: «Алыс жерден мал-мүлк алып келген адам (адал) ырыскы табат; ал эми ихтикарчы наалат-каргыш алат» (Ибни Маажа, Тижарат, 12)

          Асыресе, кимдир бирөө өзү өндүргөн мал-мүлктү базарга дароо алып чыкпашы ихтикарга кирбейт. Бирок ошону менен бирге коомчулук ошол мүлккө зарыгып турган учурда бааны ашкере жогорулатып жагдайдан пайдаланып калуу аракетин көрүү дурус эмес.

           Соодагерлер жокчулук учурлардан тышкары коомчулукта кайсыдыр бир малмүлккө (мисалы, буудайга) кысталыш жаратып, ага болгон бааны жогорулатуу максатын көздөбөө шарты менен ошол мал-мүлктү каалаган өлчөмдө топтоп аны белгилүү мөөнөт аралыгында сактоого болот. Шариятта буга тыюу салынган эмес.

             Имам Азамдын шакирти Имам Абу Юсуфтун пикиринде, кайсыдыр бир мал-мүлктү сактоо жалпы элге зыян алып келсе, ал ихтикарга кирет. Кийимкече, турак-жай, отун ресурстары, унаа сыяктуу каражаттар адамдын негизги муктаждыктары болуп эсептелет. Ал-Касани бул багытта мындай дейт: «Ихтикар кылуу – арам. Анткени ал зулумдукка жол ачат. Бир чөлкөмдө алыныпсатылган нерселерде коомчулуктун акысы бар. Эл кайсыдыр бир мал-мүлккө зарыгып турган чакта, аны баасын көтөрүү үчүн сатыкка чыгарбай кармап туруу элдин акы-укугуна тоскоол болуу дегендикке жатат. Ал эми элдин акыукугуна кайдыгер мамиле жасоо – бул адилетсиздик, арам»

           Азирети Пайгамбарыбыз Мухаммад (с.а.в): «Күнөөкөр адам гана ихтикарга барат» (Муслим, Мусакат, 26) деген.</item>
        <item>Ислам дининде кээ бир нерселерди сатуу арам кылынган. Маселен, спирттик ичимдиктер, баңги заттар, доңуз (чочко) эти, тарп, атайы сыйынууга даярдалган идолдор сыяктуу. Шариятта жол берилбеген жумуштарда (мисалы, бүгүнкү күндүн кумарканалары казинолордо, оюн автоматтарында) иштөөнүн өзү да күнөө болуп эсептелет. Мындай жерлерден алынган айлык маяна да арам кирешеге кирет.</item>
        <item> Ислам дини адамдын өз эмгегин адал деп эсептейт. Ал эми мындан тышкаркы киреше табуу жолдоруна тыюу салат. Мына ушундай жолдордун бири – сүткорлук. Сүткорлуктун да түрдүү жолдору бар. Бүгүнкү күнү эң кеңири колдонулганы акча түрүндөгүсү эсептелет. Бул өңүттөн сүткорлук – бул, келишимде белгиленген учурда белгилүү өлчөмдө кошумча акча менен кайтарып алуу шарты менен карызга акча берүү. Мына ушул таризде макулдашылган келишимдин баары сүткорлукка кирет.
Акчанын ордуна мал-мүлк берүүдө пайыз болбойт. Пайыз окшош түрдөн болгон мал-мүлк каражатынан болот. Карызга алынган акчага кошумча акча берүү сыяктуу. Окшош мал-мүлк каражаттарын айырбаштоодо базар баалары эске алынышы кажет. Мисалы, жогорку сапаттагы буудай менен эски сапаты төмөн буудайды алмаштырып жатканда баалары эсептелиши керек.

         Пайыз ошондой эле тараза жана метр менен өлчөнүп сатылган мал-мүлк каражаттарынан да болот. Мындай мүлктөрдү айырбаштоодо тең тартылып өлчөнөт да, анын сапаты, баасы эске алынып акча иретинде берилет. Мал-жандыктар буларга кирбейт. Андыктан мал-жандыктардан пайыз болбойт. Сүткорлук туурасында Куранда төмөнкүчө буюрулат:

       «Сүткорлук кылгандар (кыяматта) мүрзөлөрүнөн жин тийген киши сыяктуу турушат. Буга алардын: Чындыгында соода сүткорлукка окшош» дегени себеп. Алла сооданы адал, сүткорлукту арам кылган…» (Бакара сүрөсү, 275),

        «Силер адамдардын мал-мүлкү аркылуу көбөйсүн деп берген пайызыңар Алланын алдында көбөйбөйт. Алланын ыраазылыгы үчүн берген зекетиңер эселенип көбөйөт» (Рум сүрөсү, 39)

           Сүткорлуктун арам болгондугуна карата көптөгөн хадистер да айтылган. Алардын биринде мындай делет: «Абайлагыла! Караңгылык доорундагы сүткорлуктун бардык түрүнө тыюу салынды. Өз акчаңар өзүңөрдүкү (андан ашыкчасы силерге адал эмес). Мына ушуну (эске алып) аракет кылсаңар, бирөөнүн укугун тепсебеген да, өз укугуңарды коргогон да болосуңар» (Бухари, Буйуу, 79).

            Сүткорлук коомдо байлыктын, мал-мүлктүн белгилүү гана кишилердин колунда болушун шарттайт. Байлык, акча коомдун бардык катмарына жайылышы керек. Коомдогу байлыктан пайдалануу мүмкүнчүлүгү ар кимге ачык болушу керек. Ислам коомдо белгилүү гана адамдарда акчанын, байлыктын топтолушуна каршы. Исламдын сүткорлук жана башка өкүмдөрүндө да ушул жагдай эске алынган.

              Бүгүнкү күнү банк системасы кеңири кулач жайгандыктан проценттүү кредит алуу же берүү көпчүлүк адамдарга жөнөкөй көрүнүш катары сезилет. Негизи бул андай эмес. Мунун элге өтө чоң зыяндары бар. Банктар элдин акчасын аз процент менен топтоп, аны кайра жогору өлчөмдө процентке коюп элге кредитке беришет. Кредит менен алектенгендер белгиленген суммага процент коюшкандыктан мындан эл гана зыян тартат.</item>
        <item> Ислам дининдеги чоң күнөөлөрдүн бири – кумар ойноо. Исламда адал киреше табуу жолдору белгилүү. Мусулман адам өз маңдай тери менен иштеп, эмгек кылып акча табат. Ислам шанска таянган (лотерея сыяктуу) ойундарды арам кылган. Ошондуктан ислам аалымдары мындай ойундардын баары кумарга кирерин баса белгилешкен. Бүгүнкү күнү кеңири кулач жайган лотерея, оюн автоматтары, «картошка» оюндарынын баары кумарга кирет. Мындан сырткары ат жарыш, биллярд сыяктуу спорт түрлөрүнө карата шанс оюндары (маселен, эки адамдын ортосундагы мелдешүү же ставка коюшуу) да кумарга кирип, арам болуп эсептелет. Кумар ойноо, ойнотуу жана мындай жерлерден акча табуу чоң күнөө. Куранда төмөнкүчө буюрулат:

          «О, момундар! Арак, кумар, (сыйынуу үчүн) орнотулган таштар жана жаанын огу менен төлгө тартуу – шайтандын ыплас иштери. Мындан сактангыл! Мүмкүн кутулаарсыңар. Шайтан арак, кумар менен ортоңорго кек салып от жагып, Алланы эскерүүдөн жана намаздан тосууну каалайт…» (Маида сүрөсү, 90-91).

           Кумар дин Исламда өзгөчө баса белгиленген адал киреше табуу, адам укугу, акыйкат, адилеттүүлүк сыяктуу жагдайларга түк дал келбейт. Кумар – бул эч кандай эмгек кылбастан башка адамдардын акыларын жөн жерден алуу. Бүгүнкү күнү кумардын түрү абдан көбөйүп көптөгөн адамдарды өз таасирине алып коомдук көйгөйлөрдү жаратып жаткан чакта мындай жолдордон оолак болуу ар бир адам үчүн өтө маанилүү. Кумардын зыяны айтпаса да айдан ачык. Ошондой болсо да бир-эки ооз сөз айтсак ашыкча болбос. Кумар адамды кебез менен мууздаган, өтө тез ырбап, тез жуккан жугуштуу оору сыяктуу. Ал ар дайым адамдар ортосуна от жагып, келишкис душманга айлантып, андан ары коомдук бейпилдикке, тынчтыкка доо кетирип, коомдук ынтымактын ыдырашына чейин алпарат. Кумар адамдын жеке өзүн да, үй-бүлөсүн да туңгуюкка бууп, өзүн-өзү өлтүрүүгө, үй-бүлө келечегине ар кандай коркунучтардын жаралышына шарт түзөт. Ошондуктан бул өтө орчундуу маселе.

              Бүгүнкү күндүн эң иридеги көйгөйлөрүнүн бири – бул «акча тапсам болду, калганы мени кызыктырбайт» деген чолок ойдун кеңири кулач жайышы. Мусулман баласы эч качан мындай ойго кирбеши кажет. Ал тек гана адал жолго багыт алышы керек. Ал өз акысынан тышкаркы арам кирешенин эртең эле акыретте тозок отуна айланып алдынан тосуп чыгарына кынтыксыз ишенет. Акы-укук, акыйкаттуулук, адилеттүүлүк жана калыстык Ислам дининин эң маанилүү негизги эрежелеринен болуп саналат.

</item>
        <item>Пара – бул, акыйкаттын алсырашы же адилетсиздиктин үстөмдүгү үчүн алынган акча каражаты. Ардактуу Пайгамбарыбыз пара алганга да, пара бергенге да наалат айткан (Абу Дауд, Акзия, 4).

           Пара негизинен кандайдыр бир нерсеге ээ болуу үчүн, же милдеттүү кандайдыр бир ишти аткарбоо үчүн же кандайдыр бир төлөмдү өз өлчөмүнөн аз төлөө үчүн берилет. Мунун баары тең чоң күнөөгө кирип, адилетсиздик болуп саналат. Алла Таала бул багытта адам баласына төмөнкүчө эскертүү берет:

           «Ортоңордогу мал-мүлк, байлыкты өз ара арам жолдор менен жебегиле жана күнөө экенин билип туруп адамдардын байлыгынын бир бөлүгүн жеш үчүн (пара берип маселе чечиш үчүн) акимдерге алып барбагыла» (Бакара сүрөсү, 188)

          Ислам аалымдары, эгер кимдир бирөө өзүнүн акысын тек гана пара берип алууга аргасыз болуп пара берсе, ал күнөөкөр болбойт, ал эми пара алган адам күнөөкөр болот, дешет.

        Өзгөчө мамлекеттик мекемелерге, анын ичинен сотторго «пара»нын аралашуусу өтө чоң күнөө. Алланын акыркы Элчиси: «Өкүм берүүдө пара алганга да, бергенге да Алла Тааланын наалат-каргышы болсун!» (Тирмизи, Ахкам, 9) деп элге кескин түрдө эскертүү берген.

            Кайсы бир кызматкер адамдын пара менен адилетсиздикке барышы өтө кооптуу иш. Мамлекеттик кызматта отурган адамга жагынуу үчүн, же кандайдыр бир жеке кызыкчылык үчүн белек берүү да «пара берүүгө» жатат.

          Зекет чогултмакка дайындалган адам ишинен кайтып келип Пайгамбарыбызга: «Бул сиздики, ал эми бул мага берилген белек» дегенде ал ачууланып: «Эгер туура айтып жатсаң, баргын да ата-энеңдин үйүндө олтур, мындай белектерди сага ким алып келер экен, көрөлү» (Муслим, Имара, 26-30) деп айтуу менен мындай кызматтардагы адамдарга белек пара ниети менен берилерин билдирген.</item>
        <item> Куранда жана сүннөттө мусулман адамды адал эмгек кылууга үндөйт. Адал эмгек менен киреше табуу – өзүнчө бир ибадат. Ошону менен бирге мусулман адам жеке өзүнүн да, өз карамагындагы адамдардын да муктаждыктарын адал жол менен камсыздашы парз өкүмүндөгү иш болуп эсептелет. Ал эми иштөө мүмкүнчүлүгү боло туруп элден кайыр суроого шарият жол бербейт. Кайырчылык алты саны аман-соо иштөө мүмкүндүгү бар адам үчүн ар-намыска доо кетирген, адамдык кадырды түшүргөн, адамды жалкоолукка түрткөн жат иш. Пайгамбарыбыз төмөнкү үч топко кирген адамдардын кайыр сурашын адал деп эсептеген:

             1. бир адамга же коомчулукка өкүл болуп карызга белчеден батып карызын төлөй албаган адам,

             2. кандайдыр бир кырсык себептүү мал-мүлкүнөн түп орду менен ажыраган адам,

             3. кембагал жакыр адам. Булардан сырткары бир күндүк тамак-ашы бар, алты саны аман-соо адамдын кайырчылык кылышы адал эмес. (Муслим, Зекет, 109; Абу Дауд, Зекет, 36).

             Пайгамбарыбыз саллаллаху алейхи васаллам кайырчылыкты кесипке айлантуу терс жосунга жатаарын баса белгилеп: «Кайырчылыктан такыр кайтпаган адамдар бар. Кыямат күнү мына ошондой адамгерчилиги төмөн адам Алланын алдына жүзү этинен ажыраган абалда барат» (Муслим, Зекет, 103) «Кимде-ким мал-мүлк чогултуу үчүн кайырчылык менен алектенсе, ал элден от-жалын сураган болот» (Муслим, Зекет, 105) «Кимдир бирөөнүн бир кучак отун топтоп, аны (базарга) алып келип сатышы кайырчылык кылышынан алда канча артыгыраак» (Муслим, Зекет, 107).

                Кайырчылык кылуу арийне, терс көрүнүш. Кайырчылыкты кесипке айландырып алганга акча берүү жакшы эмес. Кайыр-садаганы чыныгы муктаж адамга берүү керек.

                 Ислам дини мусулмандарга зекет берүүнү парз кылып, кайыр-садага берүүнү сооптуу иш катары сунуш кылат. Кедей тууган-туушкандарга каралашууну милдет катары көрөт.

                  Ырас, Ислам дининин буйруктары толук орундалганда, кайырчылык болмок эмес.</item>
        <item>Ислам дини адам баласы үчүн зыяндуу нерселерге тыюу салып, ал эми пайдалуу нерселерге жол берген. Эмненин зыяндуу же пайдалуу болгондугу өңүтүнөн Ислам өзүнүн эреже-мыйзамдарын койууда дүйнө жана акырет тең салмактуулугун эске алган. Дин Ислам адам баласынан өзүнүн жаралгандагы максатына ылайык өмүр кечирүүсүн каалайт. Адам баласы өзгөчө жан. Ал материалдык жактан да, руханий жактан да илгерилөөгө жөндөмдүү. Руханий жактан арууланып, Жалгыз Жараткан Аллага гана ибадат кылуунун жыйынтыгында Алланын сүйүктүү пендесине айланат. Жер бетинде жакшылыктын гана жышааны болууга жетишет. Ал ошондой эле Аллага сөз берип, өзүнө жоопкерчилик алган жан. Анын акыл-эси, эрк-каалоосу бар. Ал өз колу менен жасаган жакшы же жаман иштеринин акыбетин сөзсүз көрөт. Адал жолдо жүрсө, жеке өзү үчүн да, коом үчүн да пайдалуу болуп, коомдо жакшылык өкүм сүрүп бейпилдик орнойт. Адал жолдо жүргөн адам акыретте да түбөлүк бакытка жетээри бышык. Ал эми ал арам жолдо жүрсө, өзү үчүн да, коом үчүн да зыян алып келип, коомчулукта терс көрүнүштөрдүн, башаламандыктардын, ар түрдүү ыпластыктардын күч алышына салымын кошуп, бир берилген өмүрдө өз бактысына өзү балта чаап, түбөлүгү туңгуюкка кептелет.

Мусулман баласы эмненин арам же адал экендигин Ыйык Курандан жана Алланын акыркы Элчисинин сүннөтүнөн үйрөнүп билет. Инсаният мына ушундай ак жолдун шамчырагысыз адал-арам багытында ар түрдүү жыйынтыктарга келип, жакшы менен жамандын ортосунда көптөгөн одоно кемчиликтерди кетирген.

Ислам дини ишеним, ибадат темаларында да туура-туура эмес иштерди маалымдаган. Жалгыз Аллага ишенүү – Ислам дининин эң иридеги негизи. Буга дал келбеген, Аллага кудайлык өңүтүнөн башка бирөөнү теңөөгө алып барган ой-түшүнүктөр акыйкат менен айкалышпагандыгы үчүн зыяндуу жана адамды түбөлүк бактысынан ажыратууга жетиштүү. Ислам Жалгыз Алла Таалага ибадат кылуунун таризинен да кабар берет. Ибадат кылууга, сыйынууга жалгыз Алла Таала гана ылайыктуу. Буга шайкеш келбеген иш-аракеттер туура эмес жана арам өкүмүндөгү иш болуп эсептелет.

Дин Ислам адам укуктарын коргоого өз эрежелерин коюп, ага төп келбеген жагдайларды туура эмес деп эсептейт. Адамдын жанына, ден-соолугуна залакасын тийгизген ар түрдүү нерсенин баары зыяндуу. Адам уулунун эң маанилүү өзгөчөлүгүнүн бири – бул анын акыл-эси. Акыл-эстен алган, баш айланткан зыяндуу нерселер күнөө. Маселен, адамды мас кылган ар түрдүү спирттик ичимдиктердин азы да, көбү да арам болуп саналат. Адамзат урпагынын таза уланышы да өзгөчө мааниге ээ. Бул өңүттөн урпактын аруу бойдон уланышына кедергисин тийгизген нерселер зыяндуу жана арам.

Адамдын ар-намысы, адамдык кадыры өзүнчө орунга ээ. Исламда ар-намыска, адамдык кадырга доо кетирүүгө тыйуу салынат. Анын ичинде зина иши арам деп эсептелет.

Адам баласынын бул дүйнөгө келген соң мал-мүлккө ээ болуу укугу бар. Ошону менен бирге мал-мүлк табуу жолунда атайын белгиленген эрежелер да бар. Демек, мына ушул эрежелердин негизинде мал-мүлккө ээ болуу адал жолдун талабы. Уурулук, шылуунчулук, талап-тоноочулук, кумар сыяктуу жолдор менен акча табууга Ислам жол бербейт. Ошондуктан аруу Ислам динибиз бул багытта да өз эреже-мыйзамдарын койгон.

Улуу Жараткан Алла Таала адам баласына болгон аша мээримдүүлүгүнөн, аша ырайымдуулугунан улам ак жолдун күзгүсү катары пайгамбарларын жөнөтүп адал жол көргөзгөн.

Бул бөлүмдө күнүмдүк турмушта адам баласы үчүн абадай зарыл «арам-адал» иштер жөнүндө маалымат бермекчибиз.

</item>
        <item>Өмүр кечирүү, жан багуу адамзат үчүн негизги милдет. Атайын тамактануудан баш тарткан жана ушул себептен ооруп же болбосо көз жумган адам күнөөкөр болуп эсептелет. Адам баласы бул дүйнөдө жакшылыктын гана аркасына түшүп, жамандыктан оолак болушу кажет. Азык табуу адам үчүн өтө маанилүү милдет. Ырас, азыктын адал же арам болушу адамдын ахлагына, рухий дүйнөсүнө түздөн-түз таасир этет. Ошондуктан адам адал-арамга өтө кылдат мамиле жасашы зарыл.

Дин Исламдагы адал-арам түшүнүгүнүн иридеги максаты – адам баласынын ден-соолугун да, рухий дүйнөсүн да аруу, таза кармоо. Ушул себептен улам шариятта дене жана рухий дүйнөгө терс таасирин тийгизген азыктар арам деп каралган.

Ыйык Куран менен Пайгамбарыбыздын куттуу хадистеринде адал-арам азыктар жөнүндө жана алардын өкүмдөрү тууралуу маалыматтар берилген. Ыйык Куранда тарп, кан, доңуздун (чочко) эти жана Жараткан Алланын аты менен мууздалбаган жаныбарлардын эттери арам болгондугу туурасында айдан ачык аяттар бар (Анаам 145; Бакара 173; Маида 3). Куранда ошону менен бирге ыплас нерселердин арам, таза нерселердин адал болгондугу жөнүндө да маалыматтар берилет (Бакара 172; Маида 4; Аараф 157).</item>
        <item>Ыйык Курандын жана сүннөттүн негизинде Ханафи аалымдары төмөндөгү жаныбарларды арам деп тизмелешкен:
1. Доңуз: Куранда турган турпаты менен ыплас делген жана арам деп эсептелген нерселердин эң башында доңуз (чочко) эти турат. Доңуз турган турпаты менен арам болгондуктан анын эти да, териси да колдонулбашы кажет. Доңуздун терисин кандайдыр бир тазалоо жолу менен да тазалоого болбойт.
2. Жалгыз Алладан башка бирөөнүн аты менен мууздалган мал-жандыктар: Адал деп эсептелген жаныбар этинин адал болушу үчүн аны мууздоо учурунда Алланын атын оозануу зарыл. Малды Алланын атын атайын оозанбай туруп мууздоо же Алладан башка бирөөнүн аты менен мууздоо мал этинин арам болушуна түздөн-түз таасир этет. Малды Алладан башка бирөөнүн аты менен мууздоо – ширк болуп эсептелет. Себеби Алла Таала буга кескин түрдө тыюу салган. Жаратуучу жана адамга ырыскы берүүчү жалгыз Алла Таала болгондуктан сөзсүз түрдө Анын атын айтуу керек.
3. Тарп: Ислам дининде белгиленген тариз менен мууздалбаган, өзүнөнөзү өлүп калган же башка жаныбарлар тарабынан өлтүрүлгөн жаныбарлар тарп болуп эсептелет. Сууга чөгүп кеткен, муунтулуп өлтүрүлгөн, мууздалбай өлтүрүлгөн, жардан кулап өлгөн, жырткыч айбандар тиш салып өлтүргөн жаныбарлар арам болуп эсептелет (Маида сүрөсү, 3). Ошондой эле адал мал болсо да, тирүүлөй малдын бир жеринен кесилип алынган эт тарп өкүмүнө кирип, арам болуп саналат.
4. Кан: Эти желген малды мууздоо учурунда чыккан кан ыплас, арам. Ошону менен бирге шариятка ылайык таризде союлган малдын тамырларында же этинин арасында калган кан таза болуп эсептелет.
5. Үстүнкү жана алдыңкы төрт узун тиши менен тиш салган жана коргонгон айбанаттардын эти желбейт. Буга мышык, ит, карышкыр, арстан, жолборс, барс, маймыл, чөө, түлкү, тыйын чычкан ж.б.у.с. жаныбарлар кирет.
6. Ири тумшуктуу бүркүт, ителги, куш, үкү, жору, айры куйрук, ылаачын, турумтай сыяктуу жырткыч канаттуулар жана тарп жеген карга, кузгун сыяктуу канаттуулардын эттери да арам болуп эсептелет.
7. Чычкан, жылан, чаян, кирпи, чымын-чиркей, жөргөмүш, ташбака, кескелдирик, үлүл сыяктуу жаныбарлар желбейт.
8. Эшектин жана качырдын да эти желбейт.</item>
        <item>1. Сууда балык түрүнөн болгон жаныбарлардын баары адал болуп эсептелет. Ашкере ысыктан же ашкере сууктан же болбосо суунун тартылып соолуп кетишинен улам өлгөн балыктар да адал. Ошону менен бирге өзүнөн-өзү өлүп калган жана эмне себептен өлгөндүгү белгисиз балыктарды жегенге болбойт.

2. Балык түрүнөн сырткаркы суу жаныбарлары Имам Азам агымы боюнча желбейт. Суу ташбакасы, мидия, суу жыланы, крап сыяктуулар. Ал эми калган үч агым боюнча, сууда жашагандын баары адал.

3. Сууда да, кургакта да жашаган жаныбарлар Имам Азам жана Шафи аалымдарынын пикиринде желбейт. Курбака, ташбака, крокодил, жылан сыяктуулар.</item>
        <item>Биз бул жерде адал болгон жаныбарлардын бир бөлүгүн гана тизмелейбиз. Адал жаныбарлар муну менен гана чектелүү эмес.

1. Уй, топоз, кой, эчки, төө, тоок, коен, өрдөк, каз, үндүк сыяктуу үй жаныбарлары.

2. Кийик, тоо эчки, жейрен, аркар, кулжа, зебра жана жапайы уй түрүндөгү жаныбарлар.

3. Көгүчкөн, бөдөнө, кекилик сыяктуу канаттуулар.

4. Жылкынын эти адал. Имам Азамдын пикиринде, макирөө. Ал эми Имам Азамдын шакирттери Имам Абу Юсуф менен Имам Мухаммеддин пикиринде, аттын эти макирөө эмес.</item>
        <item>Эти желген жаныбарлардын төмөнкү мүчөлөрү желбейт: Каны, табарсыгы, жыныстык мүчөсү, эркектик жумурткасы, жатыны, өтү жана бездери.

            Эти адал болуу менен бирге ыпластык жеген жаныбарлардын белгилүү убакыт күтүлбөстөн союлуп желиши макирөө. Ыпластык жеген тоок үч күн, кой төрт күн жана уй жана төөлөр он күн күтүлөт. Бул учурда мындай жаныбарларга таза тамактар жедирилип андан кийин гана союлат. Жаныбардын этине сиңип калган жаман жыттын кетишин күтүү абзел.

            Жаныбарлардын жумурткалары жана сүттөрү эттин өкүмүнө баш ийет. Тагыраак айтканда, эти адал жаныбардын жумурткасы да, сүтү да адал болот. Эти адал эмес жаныбардын жумурткасы Имам Азам мазхабы боюнча адал эмес.

             Эти адал жаныбар союлгандан кийин ичинен алынган жумуртка сынмайынча адал деп эсептелет, жегенге болот. Балык жумурткаларынын (икра) желишине уруксат бар.

           Эти адал болсо да, мууздалбай өлгөн жаныбарлардын жумурткасы катуулашкан болсо, жесе болот.</item>
        <item>Үй жаныбарларын жана тирүүлөй кармалган жаныбарларды адалдоо үчүн шариятта көрсөтүлгөн мууздоо таризине кылдат мамиле жасоо кажет. Мууздоо иши жаныбар тирүү турганда жүзөгө ашышы керек. Башкача айтканда, өлүк жаныбарды мууздоо менен аны адалдоого болбойт. Балык түрүндөгү жаныбарларды мууздоонун кажети жок. (Абу Дауд, Тахарат, 41)

Мууздоонун алдында «Бисмиллахи Аллаху акбар!» деп Алланын атын айтуу керек.
Куранда төмөнкүчө буюрулат: «Алланын аты айтылбай мууздалган малдын этинен жебегиле!» (Анаам 121). Малды мууздоо учурунда «Бисмилла» атайын айтылбаса, анда союлган малдын эти желбейт. Бирок унутуп калып союлуп калса, анда анын этинен жегенге болот. Союлуп жатканда Алланын ысымдарынан бир ысмын айтса да болот.

Малды сойгон адам мусулман же болбосо «ахли китап» (китеп ээлери) болушу кажет.

Бирок китеп ээлери тарабынан союлган мал шариятта көрсөтүлгөн мал мууздоо таризине ылайык болушу кажет. Бутпарастар, атеисттер жана башка диндердин өкүлдөрү сойгон мал желбейт. Китеп ээлери биздин пайгамбарыбызга ишенбесе да, Азирети Муса жана Азирети Иса алып келген диндерге ишенишет. Алар иудейлер менен христиандар. Куранда мындайча буюрулат: «Бүгүн силерге таза жана пайдалуу нерселер адал кылынды. Китеп ээлеринин тамактары силерге адал, силердин тамактарыңар да алар үчүн адал» (Маида 5). Бирок бүгүнкү күндө мал-жандыкты адал мууздоо таризине кош көңүл мамиле жасаган христиандар тарабынан союлган малдын этин жеш туура эмес. Көпчүлүк аалымдардын пикиринде, христиан жана иудейлер тарабынан союлган малдын адал болушу үчүн шариятта көрсөтүлгөн мал мууздоо таризине ылайык болушу керек.

-Электр тогу, тапанча же газ менен өлтүрүү, барскан менен мал-жандыкты башка уруп өлтүрүү арам болуп эсептелет. Мындай жолдор менен өлтүрүлгөн малдын эти желбейт.

-Союлган малдын курсагынан чыккан баласы жандуу болсо, аны союп жесе болот. Өлүк чыкса, желбейт.

Мал-жандыкты мууздаар алдында сол ыптасы менен жаткызуу, кыбыла тарапка каратуу зарыл. Бычакты алдын ала курчутуп коюу керек. Мал мууздалган соң жаны толук чыкканга чейин терисин сыйрыбай туруу зарыл.

-Үй жаныбары карматпай качып, аны кармоого мүмкүн болбосо, кийикти аткандай атып алууга уруксат бар.

-Жогоруда эти адал деп эсептелген жапайы тоо жаныбарларын курал менен же атайын аңчылык үчүн тапталган ит менен кармоо учурунда кармалган жаныбардын эти адал болот. Жапайы жаныбар кармалган маалда жаны болсо, шариятта көрсөтүлгөн тариз менен мууздалышы керек. Бул учурда мууздалбаса, ал адал болбой калат. Эгерде кармалган маалда өлүк болсо, анда ал адал болуп эсептелет.</item>
        <item>Ууга чыккан адам мусулман же «ахли китап» болушу керек. Демек, бутпарастардын, атеисттердин, кайырдиндердин колго түшүргөн жандыгы желбейт. Ууга жараган бала, ууга чыгууга ниеттенген мас же акыл-эсинен ажыраган адамдын колго түшүргөн жандыгын жегенге болот.

Жапайы жаныбарга аңчылык кылуу учурунда аңчылык ниетинде болуу зарыл. Демек, тойлордо оюн куруу, жарышуу максатында өлтүрүлгөн же аңчылык үчүн тапталган жаныбар (ээси тарабынан жиберилбестен) өз алдынча кармаган жаныбардын эти желбейт.

Ууга чыккан адам курч бычагын ала чыгуусу керек.

Ууга чыккан адам ок чыгарар алдында, же атайын аңчылыкка тапталган жаныбарын (бүркүт, тайганын) кое берээрде «бисмиллахир-рахманир-рахиим» деп айтышы керек. Унутуп калса, эч нерсе болбойт. Ал эми атайын билип туруп Алланын атын оозангысы келбесе, кармалган жаныбар желбейт.

Ууга чыккан адам ок чыгарган соң же бүркүт-тайганын кое бергенден кийин дароо аркасынан түшүүсү зарыл. Эгер жаныбар колго түшкөн кезде тирүү болсо, аны дароо мууздашы керек. Эгер бул учурда мууздоо мүмкүнчүлүгү болуп турса да, аны мууздабаса, анда анын эти желбейт.

Аңчылыкка даярдалган курал кескин курч же тешүүчү (м: мылтык, тапанча, жаа) болушу керек. Жаныбарды уруп өлтүргөн курал менен аңчылыкка чыгууга болбойт. Себеби мындай курал менен өлтүрүлгөн жаныбардын эти желбейт.

Жараланган соң сууга түшүп тумчугуп өлгөн же жардан кулап өлгөн жаныбарлардын эти желбейт.

Аңчылыкка тапталган жаныбар (мисалы, ит) менен кармалган жаныбардан эгер ит бир үзүм эт жеп алса, анда ал жаныбар адал болбой калат.

Колго түшүрүлгөн жаныбар адал жаныбарлардан болушу керек. Эти желбеген жапайы жаныбардын кармалышы же мууздалышы аны адалдыкка чыгарбайт.</item>
        <item>Ислам дини адамды мас кылган, акыл-эстен алган, нерв системасын бузган нерселерге тыюу салган. Спирттик ичимдиктер адамдын акыл-эсине, ден-соолугуна одоно зыян келтиргендигин, жеке адам, үй-бүлө жана коом үчүн өтө чоң машакаттарга жол ачкандыгын медиктер, социологдор, психологдор жана жалпы эл бир ооздон кабылдашат. Ислам дини адамды мас кылуучу ичимдиктерге тыюу салат. Ичкилик адам баласын ооздуктап алчу оор дарттардын бири. Адамдын чөнтөгүн да, жан-дүйнөсүн да жакырлантып, кемирип олтуруп орду толгус өкүткө тушуктурчу оор дарттар булар спирттик ичимдиктер жана баңги заттар.

Ислам дини жаңы келген жылдары эң кеңири кулач жайган спирттик ичимдик шарап болгон. Шарап Куранда (Маида сүрөсү 90-91) жана сүннөттө шарапка кескин түрдө тыюу салынып арам болгон. Азирети Пайгамбарыбыз бул багытта мындай буюрган: «Адамды мас кылган ар нерсе шарап. Ал эми шарап бул арам!» (Бухари, Адаб, 80; Муслим, Ашриба 73) «Көбү адамды мас кылган нерсенин азы да арам!» (Абу Дауд, Ашриба 5).

Кандай заттан өндүрүлсө өндүрүлсүн, адамды мас кылган ичимдиктин баары арам болуп эсептелет.

Азирети Пайгамбарыбыздын куттуу хадистеринин биринде, спирттик ичимдик өндүргөн, ичкен, аны көтөрүп келген, саткан, сатып алган, андан пайда тапкан, аны менен бирөөнү сыйлаган, андан түшкөн акчадан пайдаланган адамдын ар бири каргышка калары билдирилген (Абу Дауд, Ашриба, 2; Тирмизи, Буйуу, 58).

Ошондой эле Азирети Пайгамбарыбыз ичимдик ичилген дасторконго мусулман баласынын олтурбашын буйурган (Абу Дауд, Ат-има, 18; Тирмизи, Адаб, 43).

Дагы бир хадисте, шарап бул дары эмей эле, өзүнчө дарт болгондугу айтылат (Абу Дауд, Тыбб, 11). Мына ошондуктан шыпаа максатында болсо да, арак ичүүгө уруксат берилбейт.

Б. БАҢГИ ЗАТТАР

Гашиш (нашаа), героин, кокаин, морфий, апийим жана ушулардын таасирине ээ башка баңги заттар да арам болуп саналат. Булар адамды мас кылган ичимдиктерден да чоң зыян алып келип, ар түрдүү катаал ооруларга жол ачат. Баңги зат колдонуу, өндүрүү, сатуу, сатып алуу, андан түшкөн кирешенин баары арам болуп чоң күнөөгө кирет.

</item>
        <item>Адам баласынын башка жан-жаныбарлардан айырмаланган өзгөчөлүктөрүнүн бири – бул анын кийими кийүүсү. Кийим кийүү адамдын табигый муктаждыгы. Адам баласы жылаңач жашай албайт. Кийим кийүүнүн материалдык жана моралдык көптөгөн себептери бар.

Ислам дини адам баласынын кийиминин чек-ченемин да белгилеп берген. Ислам дининин кийим кийүү жөнүндөгү буйругу жеке адам өңүтүнөн да, коомдук өңүттөн да бир топ максаттарга таянат. Кийим кийүү адамдын жан-дүйнөсүнүн аруулугу, табияты, адамдык касиети, физиологиялык муктаждыгы, адеп-ахлагынын корголушу, аял-эркек ортосундагы коомдук байланыштарын бир тартипке салуу, адамдын «адам» атка татыктуу өмүр кечириши сыяктуу максаттарга багытталган.

Ислам укугу китептериндеги кийинүүнүн диний өкүмдөрү өңүтүнөн басым жасалган эң маанилүү маселе – бул адам баласы үчүн жаап жүрүүсү зарыл жерлеринин белгилениши. Чоочун адамдын жанында мусулман баласы сөзсүз түрдө жаап жүрүүсү зарыл уяттуу жерлери «аврат» деп аталат.

Ислам дини кийим-кеченин чен-өлчөмүн белгилөө менен бирге мусулман баласынан көздү теске салууга чакырат. Башкача айтканда, мусулман аялзатына да, эркек адамга да чоочун бирөөнүн авратына көз салбоого буйурат (Нур сүрөсү, 30-31).
Аврат жердин жабык болушу намаз ибадаты үчүн өзүнчө шарт.

Ошондой эле үйлөнүүгө толук мүмкүн эмес жакын туугандар менен алардан сырткаркы чоочун адамдардын алдында кийим кийүүнүн чен-өлчөмү ар башка. Негизинен чоочун адамдар менен сыртта кездешкендиктен Куран аял кишилерге үйдөн чыгуу учурунда жоолук салынып чыгууларын буйруйт (Ахзаб сүрөсү, 59).

Демек, аял кишилер үчүн жакын туугандарынын алдында башка, чоочун адамдардын алдында башкача кийим кийүү таризи бар.

Чоочун адамдарга карата ачык жүрүшү арам болгон жерлер төмөнкүлөр:

Эркек адамдын авраты – киндиктен баштап тизеге чейинки аралык. Тизе авратка кирет.

Чоочун адамдарга карата аял үчүн аврат жерлер: колу, жүзү жана бутунун томуктан төмөн жагынан тышкары дене-бою эсептелет. Азирети Мухаммад саллаллаху алейхи васаллам мындай деген: «Балагатка жеткен кыздын колунан жана жүзүнөн сырткаркы жерлери чоочун адамга карата ачык болушу адал эмес» (Абу Дауд, Либас, 31) «Алла Таала балагатка жеткен аялзатынын намазын жоолуксуз кабыл албайт» (Тирмизи, Солаат, 160; Ибни Маажа, Тахара, 132). Демек, аял кишилердин жоолуксуз окуган намазы жараксыз болуп эсептелет.

Аялзатынын чоочун аялзатына карата авраты – киндик менен тизеге чейинки аралыгы. Аялзатынын үйлөнүүгө мүмкүн эмес эркек жакын туугандарына карата мойну, башы, колдору тизеден төмөн жагы аврат болуп эсептелбейт.

Дене мүчөлөрү көрүнгүдөй даражада жука же тар кийим менен аврат жерлер жабык болбойт.

Башка диндердин атрибуттары бар кийимдерди кийүү күнөө.

Ислам дининин маанилүү эрежелеринен, асыресе, Пайгамбарыбыз өзгөчө басым жасаган жагдайлардан бири төмөнкүчө: Жашоо таризи, кийим-кече сыяктуу жагдайларда мусулмандар мусулман эместерге окшобошу керек. Мусулман баласы ыймандуу, адамгерчиликтүү адам. Ыймансыздарга окшоп өмүр кечирүүгө аракет кылбайт. Мусулман ар бир ишин билип жасайт.

Исламда эркектердин аялдарга, аялдардын эркектерге окшошууга аракет кылууларына тыюу салынган. Эркек адам аялдын кийимин, аял эркектин кийимин кийбеши керек.

Азирети Пайгамбарыбыздын хадистеринде өзгөчө көңүл бурулган дагы бир жагдай – кийим мактанууга, бой көтөрүүгө, бирөөнү төмөн көрүүгө жол ачпашы керек. Пайгамбарыбыз бой көтөрүп менменсинүү үчүн кийим кийүүгө тыюу салган (Бухари, Либас, 1).

Сакал коюуга кескин түрдө буйурган аят же хадис жок. Бирок Азирети Пайгамбарыбыз сакалды бир тутам кое берүүнү жана мурутту кыска алып жүрүүнү үммөтүнө сунуштаган. Куттуу хадистердин биринде: «Бутпарастарга (окшобой) каршы тургула! Сакалыңарды узартып, мурутуңарды кыскарткыла!» (Муслим, Тахарат, 16) деген. Дагы башка хадистерде Азирети Пайгамбарыбыз сакал кое берүү бул адамдын табиятынан жана пайгамбарлардын адаттарынан бири деп эсептеген. Мына ушул жагдайды эске алган айрым аалымдар сакал кое берүүнү сүннөт катары кабылдашкан.</item>
        <item>Чачы түшкөн адам чачтын чыгышына дарылыгы бар каражаттарды колдонууга болот.

Ак түшкөн чачты боёого уруксат берилет. Бирок бирөөнү (маселен, үйлөнө турган кызды) алдоо үчүн эркек адам ак түшкөн чачын карага боёшу туура эмес.

Аял кишиге тек күйөөсү үчүн гана жасанышына (анын ичинде макияж колдонушуна) уруксат берилет.

Денеге сүрөт (татуировка) тарттыруу арам болуп эсептелет.

Дарылануу максатында эстетикалык операцияга жол берилет. Бирок мындан башка максатта, маселен, башкача көрүнүү, башкача жүз менен жүрүү, денеден карылыктан түшкөн бырыштарды жоготуу сыяктуу себептер менен эстетикалык операция кылдырууга болбойт. Себеби Алланын акыркы Элчиси бул багытта табигый тулку боюн өзгөрткөндөргө наалат айткан (Бухари, Либас, 83, 84). Ырас, мусулман баласы бул жашоосунун табигый ыргагына ар дайым ыраазы болгон, түбөлүк бакыттын өзү акыретте болоруна ишенген жана ага даярдык көргөн адам.</item>
        <item>Азирети Пайгамбарыбыз: «Алтын менен жибек үммөтүмүн эркектери үчүн арам, ал эми аялдарга адал кылынган» (Абу Дауд, Хатам, 3; Тирмизи, Либас, 1) деген.

Мусулман эркек адам жибек кийим кийүүгө, алтын-күмүш жасалгаларын зыйнат-кооздук үчүн тагынууга болбойт. Бирок күмүш шакек тагынууга уруксат берилет. Ал эми аялзаты буларды зыйнат үчүн кийип-тагынууга болот.

Алтын-күмүштөн жасалган ашкана буюмдарын колдонууга жол берилбейт. Алтын-күмүштөн жасалган казандан, кеседен даам сызуу, алтын, күмүш кашык-вилка менен тамактануу арам болуп саналат.

Алтын-күмүштөн жасалган кооздук буюм жана айрым бир үй буюмдарын алуу Имам Азам агымында уруксат, ал эми калган үч агым боюнча, арам болуп саналат.</item>
        <item>Азирети Пайгамбарыбыз той-маарекелерде, майрамдарда шарияттын негизинде ыр ырдап көңүл ачууга уруксат берген.

Арам жолго чакырган, адептен тышкаркы сөздөр камтыган, Исламдын дөөлөттөрүн төмөн түшүргөн, уят-сыйыттан сырткаркы ырлар чоң күнөө (арам) болуп эсептелет. Арам ишке себеп болгон нерсе да арам.

Ислам дини адамды жакшылыкка, биримдикке, тынчтыкка үндөгөн, эл-жер, ата-мекен, ыйман жөнүндөгү ырларды ырдап көңүл ачууга уруксат берет.

Тарыхта мусулмандар музыканы өзүнчө шыпаа каражаты катары дагы колдонушкан. Демек, мына ушул сыяктуу жакшылыкка, анын ичинде ыймандуулукка, ак жолго түшүүгө себеп болгон ырлар да жакшы.

Ислам дининде шарияттын алкагында гана көңүл ачууга жол берилет. Бири-бирине чоочун (б.а. үйлөнүүгө жол берилген) эркек-аялдар бир жерде отуруп ойноп-күлүп, ырдап-бийлеп көңүл ачууларына тыюу салынат. Ошондой эле мелдешүү таризиндеги оюндар да шариятка ылайык келбейт. Мусулман адам адаттагыдай эле, көңүл ачууда да арам нерселерден оолак болот.

Ислам дининде жалпысынан спортко уруксат берилет. Азирети Пайгамбарыбыз негизинен жүгүрүү, күрөш, жебе тартуу сыяктуу спорт тармактарына үндөгөн.

Ал эми кайсы бир адамга же жаныбарга кордук көрсөткөн, зыян берген жана копол спортторго шартиятта уруксат берилбейт. Маселен, буга жаныбарларды уруштуруу (короз тебиштирүү), жаныбар менен адамды, адам менен адамды мушташтыруу (бокс) сыяктуу спорт оюндары кирет.

</item>
        <item>Ислам дини адамдын маанилүү табигый муктаждыгы деп билген жыныстык катнаш маселесинде да «адал-арам» деген чен-өлчөмүн койгон.

Ислам жыныстык катнаш маселесинде да тең салмактуулукту талаптайт. Ал коомго пайдалуу, элдин керегине жараган адам өстүрүү үчүн, бейпил коом үчүн белгилүү өкүмдөрүн алып келген. Ал жыныстык катнашсыз жашоодон такыр оолак болууга тыюу салат. Үйлөнүүгө үндөйт. Ошону менен бирге жыныстык катнашка никесиз кирүүгө да кескин бөгөт койот. Себеби жыныстык катнаш маселесиндеги тең салмаксыздык, аша чабуучулук адамдын адамдык сапатына доо кетирип, адамдар ортосунда сый-урмат мамиле солгундап, сүйүү, мээримдүүлүк сыяктуу изги сезимдерди азайтат, жек көрүү, кек сактоо сыяктуу терс сапаттарды өркүндөтүп-өрчүтөт.

Мына ушул себептерден улам Ислам дини боюнча, адал жыныстык катнаш тек нике жолу аркылуу гана жубайлардын ортосунда жараян этиши керек. Мындан тышкаркы жыныстык катнаштын баары арам болуп саналат.

Куранда үй-бүлө курууга чакырык жасалып, кедейликтин дартынан улам үй-бүлө куруудан качпоо керектиги баса белгиленет.

Жыныстык катнашка адамдын табиятына карама-каршы келген жолдордон кирүү күнөө. Маселен, эркек менен эркектин, аял менен аялдын делебе козгоочу катнашы дагы өтө чоң күнөө.

Адамды жыныстык адашууга багыттаган, зинага себеп боло турган жолдорун баары арам.

Мусулман баласы намысын, адамдык сөөлөтүн, адамгерчилигин ар дайым коргошу кажет. Арамга көз салбашы керек. Делебесине, шакабатына, терс арзуу-каалоолоруна жеңилбеши керек. Бир хадисте ардактуу Пайгамбарыбыз: «Эң жаман пенде – бул терс арзуу-каалоолоруна кул болуп ак жолдон адашкан адам» (Тирмизи, Кыямат, 17) деген.</item>
        <item>Ыйман сөзү – арап тилинен “эмн” уңгусунан алынып коркуунун антоними болгон ишеним, коопсуздук деген маанилерге келет. Ошондуктан ыйман – акыркы пайгамбар Мухаммад алейхиссаламдын пайгамбар катары көрсөткөн нерселерин толук кабыл кылып, аларга эч шектенбестен чын жүрөгү менен ишенүү дегенди билдирет. Куранда жана хадистерде айтылган нерселерге толук ишенген адамдар «момун» деп аталат. Ыйман – ишенүү деген түшүнүктү билдирүү менен бирге, дагы башка терең маанилерди да өзүнө камтыйт.
    Ыйманга байланыштуу учкул сөздөр:Ыйманың болсо адамсын — ыймансыз болсон малдан жамансын.
    Ыйман – инсанды инсан кылат. Aтүгүл инсанды султан кылат. Aндай бoлсo инсандын негизги милдети – ыйман келтирүү менен дуба кылуу. (23-сөз)
    Илимдерин негизи, илимдердин шаасы жана падышасы – ыйман илими болуп саналат. (Сөздөр 749-б)
    Тагдырга ыйман келтирген адам түйшүктөрдөн кутулат. (Шуалар 260-бет)
    Рисале-и Нурдун милдети — ыйманды кубаттандырып куткаруу. (Шуалар 393-бет)
    «Ыйман — түбөлүктүү бакыттын ачкычтары». (Саид Нурси)
    Ыйман – адам баласына таандык болгон эң сонун ыйык сапаттардын бири.Ыйман – момун мусулмандын эң кымбат мүлкү.Ыйман – жүрөктүн тазалыгынын жана сулуулугунун күбөсү.Ыйман – бул түбөлүктүүлүктүн кенчи.Ыйман – адамдын ыктыярдуу каалоосунан кийин анын жүрөгүнө бериле турган Кудай Тааланын нуру.Ыйман – момун адамдын жүрөгүн байырлаган улуу байлык.
    Ыйман – адамды чыныгы адам кыла турган улуу касиет.
    Ыйман – инсандын жан-дүйнөсүнө жарык бере турган жана өзүндө жазылган Жараткандын бардык каттарын oкуттура турган кереметтүү
    нур.</item>
        <item> Ахлак – бул адамдын адамдык сапаттары, кулк-мүнөзү. Ал бийик-төмөн, же жакшы-жаман болуп экиге бөлүнөт.
            Ислам дини толугу менен изги-жакшы адеп-ахлакка негизделет. Ал эң ириде бүтүндөй жандуу-жансызга карата, анын ичинде эл менен жылуу мамиледе болуу, чынчылдыкты, адилеттүүлүктү туу тутуу зарылчылыгын, бирөөнүн укугун тепсебөө, адамдын ички дүйнөсү менен сырткы дүйнөсүнүн айкалышып туруу, ар бир ишти түз бүтүрүү зарылчылыгын талаптайт.
            Пайгамбарыбыз: САВ «Мен изги адеп-ахлакты кемелине келтирип толуктоо үчүн жиберилдим» (Муватта, Хуснул-хулк, 8) деген. Пайгамбарыбыз элге ар дайым үлгүлүү өрнөк болгон. Ал кары-жаш, аял-эркек, кул-кедей, жарды-жалчы дебей жалпыга жылуу-жумшак мамиледе болуп, элдин жүрөгүнөн түнөк тапкан. Алтургай душмандары дагы аны «калпычы, жалганчы» деп айыптоого ооз көптүрө да, анын ишенимдүүлүгүнөн да күмөн санай алышкан эмес. Чынчылдык жана ишенимдүүлүк анын иридеги адамдык бийик сапаттарынан болгон. Асыресе, Алла Таала ардактуу Пайгамбарыбызды алкоого алып: «Сен – улуу кулк-мүнөз ээсисиң.» (Калам сүрөсү, 4) деген. Изги адеп-ахлак Ислам дининин буйруктарын жан-дили менен сүйүп аткарып, тыюуларынан оолак болуу менен жүзөгө ашат. Изги адеп-ахлактын негизги мыйзам-эрежелери Ыйык Куран китебинде берилген.
            Изги ахлак – бул сараңдыктан да, ысырапкорлуктан да алыс туруу. Мусулман ар-намыстуу болушу зарыл. Ыйбаалуулук анын иридеги сапаттарынан. Ал арам иштерден такыр оолак болууга тийиш. Анткени алар адамдык бийик сапатка терс залакасын тийгизээри бышык. Жамандык кылуу менен изги адеп-ахлакка ээ болуу мүмкүн эмес. Азирети Али: «Мыкты адеп-ахлак үч нерседе (катылуу): Арам иштерден алыс туруу, ар нерсени адалынан табууга аракет кылуу жана мүмкүн болушунча үй-бүлөгө жакшы шарттарды түзүп берүү» – дейт.
            Изгиликтин, жакшылыктын булагы – тек Алла Таала гана. Ким Ага канчалык жакын болсо, ал адам ошончолук мыкты адеп-ахлакка ээ болот. Жалгыз Аллага ишенген, Аны жан-дилден сүйгөн адам бардык жандуу-жансыз нерселерди да жакшы көрөт, баарысына кучак жая айкөл мамиледе болот. Аллага жакын адам Ага болгон ыйбаалуулугунан, адебинен улам ар бир таштаган кадамына кылдат мамиле жасап, терсаяктыкка барбайт.
            Изги адеп-ахлак жөнүндө куттуу хадистерде байма-бай эскерилет. Алардын айрымдары төмөнкүчө:
            «Адам мыкты адеп-ахлак менен күндүзү орозо кармап, түнкүсүн туруп намаз окугандардын даражасына ээ болот» (Абу Дауд, Адаб, 7).
            «Момун-мусулмандардын ыйманы жагынан кемелине келгени – эң изги адеп-ахлактуусу» (Ибни Хиббан, Сахих, IX, 483).
            «Силердин мага эң сүйүктүүңөр жана кыямат күнү мага эң жакыныңар – адеп-ахлагы эң бийик болгонуңар болот» (Ибни Хиббан, Сахих, II, 231).
            Алла Элчисинен адамдарды бейишке чыгарчу нерселер жөнүндө суралганда: «Алла Таалага карата такыбаа жана мыкты адептүү болуу» – деп жооп берген. Ал эми адамдарды тозокко түшүрчү нерселер тууралуу суралганда: «Ооз (тил) жана жыныс мүчө!» – деп жооп кайтарган (Тирмизи, Бирр, 62).
            Ыймандуу адам оболу бирөөнү эмес, өзүн суракка тартып, теске салышы кажет. Азирети Умар (ра): «(Кыяматта) Жоопко тартылганга чейин өзүңөрдөн сурак алгыла! Эң чоң жыйын (Алла Тааланын алдына чыгып, Ага жооп бере турган күн) үчүн (жакшылык иштерди көп жасоо менен) сулуулангыла! Арийне, бу дүйнөдө өзүн-өзү суракка алган адам үчүн кыямат күнү сурак жеңил болот» (Тирмизи, Кыямат, 25/2459) дейт.
            Жоомарттык – бул адамдын сулуулугу. Кечиримдүүлүк – өзгөчө жакшылык. Топуктуу адам азга да шүгүр келтирет, ал эми кесир көптү да жактырбайт. Жоомарт адам сөзүнө бекем туруп, катачылык кетиргендерди кечире билет. Ал өзүнө жасалган кысым-зомбулукка чыдайт, бирок эч ким андан кордук көрбөйт. Бирөөнүн сени менен кандай мамиледе болуусун кааласаң, сен аны менен дал ошондой мамиледе бол! Кечирим сураган адамга кечиримдүү бол! Жасаган жакшылык ишиңди колко кылба! Элге жакшылык кылган адам Жараткандан жакшылык табат.
Сага сөз ташыган адам сенден да сөз ташыйт. Мусулман адам дос-душман, жакшы-жаман, адил-заалым дебей, бардыгына жарык маанай, жумшак менен мамиле жасап, жамандыкка, бузукулукка, душмандыкка жол ачпашы керек. Адамдарга тартуулана турган эң пайдалуу жакшылык жана эң кымбат белек – бул жылуу мамиле, жумшак тил жана жарык маанай. Айтор, жалпыга жылуу мамиледе болуп, элдин керегине жарап ак кызматын өтөө мусулман баласынын өзгөчө сапаты.
            Улууларга урмат, кичүүлөргө ызат кылуу, алсыздарга ыракым этүү Ислам дининин талабы. Алла Таала ата-энеге урмат-сый көргөзбөө мындай турсун, аларга «уф-ф!» деп да айтууга уруксат бербейт. Мусулман боорукер, ырайымдуу болушу керек.
            Салам берүү бул сүннөт. Ал эми салам алуу парз. Азирети Пайгамбарыбыз Мухаммад (с.а.в) саламды көп айтып жаюубузду, таанысак да,
            тааныбасак да ар бир мусулманга салам берүүбүздү зарыл деп билет. Мусулман адам эл менен иши болбой өзүнчө жашабайт.
            Ал элге кызмат кылат. Коомдогу терс көрүнүштөргө каршы күчүнүн жетишинче жан үрөй аракет жасайт.</item>
        <item>Чынчылдык негизинен туура жолдо жүрүү, калп айтпоо, уурулук кылбоо, адилеттүүлүктөн тайбоо, убадага бек туруу сыяктуу сөздөр менен маанилеш.
            Чынчылдык – бул адамдын ичи менен тышы, тышы менен ичи, өзү менен сөзү, сөзү менен өзүнүн айкалышып турушу. Чынчыл адам бирөөнү алдабайт, сөзүнө бекем турат, аманатка кыянаттык кылбайт. Таразасында, соода-сатыгында бирөөнүн акысын жебейт, шылуунчулукка барбайт. Ар бир ишин майын чыгара жасайт, көрсөтмөлүүлүктөн такыр оолак болот. Жумушчу болсо, өз ишин толук орундаганга аракет кылат. Жумушчу иштетсе, жумушчуларынын акысын толугу менен берет.
            Куранда мындай буюрулат: «Сага буйрулгандай туура жолдо бол!» (Худ сүрөсү, 112). Негизи, чынчыл болуу, түз жүрүү адамдын ар бир кыймыл-аракетине, ички дүйнөсү менен сырткы дүйнөсүнүн айкылышына байланыштуу. Адамды жакшы же жаман кылган нерсе – бул сапат, кулк-мүнөз. Пайгамбарыбыз береги аяттан улам «Худ сүрөсү мени карытты (чачыма ак түшүрдү)» (Тирмизи, Тафсир, 56/6) деген. Себеби мусулман адам бул эрежеге дайыма ар бир ишинде, ар биркадамында баш ийиши керек. Чынында эле бул жагдай кажыбас кайрат, талыкпас аракетти талап кылат. Ырас, мусулман түз жүрүүдөн оолак боло албайт.
            Азирети Пайгамбарыбыз Мухаммад (с.а.в) куттуу хадистеринин биринде: «Дин – бул чынчылдык, ак ниеттүүлүк…» (Бухари, Иман, 42; Муслим, Иман, 95) дейт. Демек, ар кимге жана ар нерсеге карата чынчыл болуу. Кара ниеттүүлүк, ичи менен сырты, сөзү менен өзү башка болуу мусулмандык сапатка жатпайт. Куранда төмөнкүчө айтылат:
            «…Убадага бек тургула! Себеби берилген убададан улам сурак болот» (Исра сүрөсү, 33)
            «Буттардын (идолдордун) ыпластыгынан жана жалган сөздөн оолак болгула!» (Хаж сүрөсү, 30).
            Адам эң ириде Алла Таалага карата түз болушу кажет. Бул деген сөз, ишениминде, ибадаттарында ыкласы түз, ниети ак болуу дегенди түшүндүрөт. Демек, чынчылдык баарыдан мурда адамдын ишенимине байланыштуу. Аллага ишенбесе да, ишенген адам сыяктуу көрүнгөн, ишениминде ниет ак болбогон адам «мунафык-эки жүздүү» адам. Адамдык асыл сапат өңүтүнөн адамдардын эң төмөнкү даражасында мына ушулар турат. Мындай эки жүздүү адамдын ишеними да, ибадаты да жараксыз болуп эсептелет. Андыктан чынчылдык, ак ниеттүүлүк – ишенимибиздин да, ибадаттарыбыздын да негизги талабы.
            Адам баласы айлана-чөйрөсүнө, элге карата чынчыл болушу керек. Алла Таала адамга ар бир ишинде түз болушун буйурат. Азирети Пайгамбарыбыз: «Бизди алдаган адам бизден эмес» (Тирмизи, Буйуу, 72) деген. Демек, соода-сатыкта жалганчылык, таразада алдамчылык чынчылдыкка түк дал келбейт.
            Чынчылдыктын дагы бир мааниси адамдын ишенимдүүлүгү. Маалым болгондой, Азирети Пайгамбарыбыздын лакап-аты «ал-Амин» болгон. Башкача айтканда, ишенимдүү адам. Ал дос-душман дебей жалпы элдин ишенимине ээ болгон.
            Адам жеке өзүнө карата да чынчыл болушу зарыл. Жасаган жат иштерин жаап-жашырып, өзүн-өзү алдабашы керек. Өзүнө-өзү сурак кое билиши кажет. Бул иштери акыретте аны кай жакка алпараарын таразалап көрүшү дурус.
            Чынчылдык бул оңой-олтоң иш эмес. Ырасында эле көпчүлүк адамдар негизинен өздөрүн туура, түз болгонун ойлошот. Жасаган ишин туура деп эсептешет. Ал эми чындыгында туура болуунун материалдык да, моралдык да өңүтү бар. Адам баласы ириде өзү түз жана чынчыл болушу керек. Жеке кызыкчылыгына жараша кыймыл-аракетин өзгөртпөшү зарыл. Жалган сүйлөө, жалган күбөгө өтүү, адамдарды алдоо чоң күнөөлөргө кирет.
            Ислам маданиятында чынчылдыкка маанилеш бир топ сөздөр бар. Буга туура-түз болуу жана ак жолдо жүрүү кирет. Азирети Пайгамбарыбыз акыл-насаат беришин сураган адамга төмөнкү насаатын айткан: «Аллага ишендим деп айткын да, түз жүр!» (Муслим, Иман, 62). Асыресе, «Эгебиз Алла Таала» деген соң түз жүргөн адамдарга Куранда төмөнкүчө куш кабар берилет:
            «Чындыгында: «Эгебиз Алла Таала» деп түз жүргөндөргө периштелер түшүп: «Коркпогула! Кайгырбагыла! Силерге убада кылынган бейиш бар, ошого кубангыла!» дешет» (Фуссилат 30).
            «Биздин Эгебиз Алла гана – деп айтып, түз жүргөндөргө коркунуч да, кайгы да болбойт. Алар жасаган жакшы иштеринин сыйлыгы үчүн бейишке киришет. Ал жерде түбөлүккө болушат» (Ахкаф сүрөсү, 13-14).
            Мусулман баласы туура сүйлөшү керек. Ыйык Куран мусулмандарга ар бир сөзүнө кылдат мамиле жасап, айта турган сөзүн өз ыгы менен жана ал сөзү кай жерге барып такаларын ойлонуп сүйлөшүн буйуруу менен аларды жакшылыкка жол ача турган жакшы сөз сүйлөөгө үндөйт. Арийне, Алла Таала түз жүргөн чынчылдарга, туура сүйлөгөн ыраскөйлөргө жардам берет. Жараткан Алла алардын ар бир ишине береке-кут ыроолоп, жаман иштерден оолак болууларына, жат жосундарын оңдоп түз жолго салууларына жардам берүүнү өзүнчө ыроо катары багыштаарын убада кылган. Мына ушундай жакшылык ишти жасаган мусулман адамдын каталарын, кемчиликтерин кечириши не деген ыраакым! Мына ушул учу-кыйырсыз ыраакым, чексиз кечирим адам баласын тозок отунан куткара алат. Бул багытта аяттардын биринде:
            «О, момундар! Алладан корккула, туура сөз сүйлөгүлө! (Ошондо) Алла Таала ишиңерди оңдоп, күнөөңөрдү кечирет. Ким Аллага, анын Элчисине моюн сунса, албетте, ошол зор ийгиликке жетишет» (Ахзаб сүрөсү, 71) деп буюрулат.
            Пайгамбарыбыз САВ хадистеринин биринде мындай дейт: «Силерге туура-түз болууңарды буйурам. Анткени туура болуу жакшылыкка, жакшылык бейишке алпарат. Адам туура-түз жүрүүнүн акыбетинде Алланын алдында сыддыктардын (чынчыл-ыраскөйлөрдүн) катарына кирет. Жалган сүйлөөңөргө тыйуу салам. Себеби жалганчылык жамандыкка, жамандык тозокко алпарат. Адам жалган сүйлөп олтуруп, акырында Алланын алдында жалганчы деп жазылат» (Бухари, Адаб, 69).
            Күнүмдүк турмушта, эл менен болгон мамиледе, соода-сатыкта түз-туура жүрүүгө өзгөчө маани берүү кажет. Бул өтө зор мааниге ээ. Анткени бул жагдай адамдын адал же арам азык-киреше табышына түздөн-түз тиешеси бар. Асыресе, тарыхта жер менен жексен болгон коомдордун айрымдары дал ушул соода-сатыктагы алдамчылык, шылуунчулук себептүү Алланын каарына калгандыктары билдирилет.

</item>
        <item> Ислам – бул адилеттүүлүктүн дини. Анын эң маанилүү талаптарынын бири – адилеттүүлүк. Куранда адилеттүүлүккө өзгөчө басым жасалат. Пайгамбарыбыз да мусулмандарды ар качан адилетүүлүктөн, калыстыктан карыш жылбоого чакырган.
«Адилеттүүлүк» түшүнүгүн «ар бир адамга өз укугун берүү, ар бир иште түз болуу, күнөөлүүгө жазасын берүү, мыйзам алдында адамдарды бирдей кароо» сыяктуу түшүнүктөр менен чечмелөөгө болот. Куранда жана сүннөттө тез-тез кайталанган «адилеттүүлүк» сөзү «тартип, теңдик, акыйкат өкүм чыгаруу, туура жолдо жүрүү, калыс мамиле жасоо» сыяктуу маанилерде колдонулган. Адилеттүүлүк – бул акыйкаттан алыстабоо.
            Аяттарда адилеттүүлүк жөнүндө төмөнкүчө буйурулат:
«Оо, момундар! Алла үчүн күбөлүккө бекем тургула (бирөөгө күбө болгонуңарда жалган айтпагыла). Айрым адамдарга болгон жек көрүүңөр силерди адилетсиздикке түртпөсүн. Адилеттүү болгула!…» (Маида сүрөсү, 8).
            «Жараткан Эгем мага адилеттүү болууга буйрук берди – деп айткын…» (Аараф сүрөсү, 29)
            Бурайда (ра) Алланын Элчисинин САВ мындай дегенин айтат:
            «Казылар (сот-бийлер) үч түрдүү. Алардын бири бейишке кирип, экөө тозокко түшөт. Бейишке кире турган казы акыйкатты билип, ошол боюнча өкүм чыгарат. Экинчиси акыйкатты билип, адилетсиз өкүм чыгарат. Ал эми үчүнчүсү жагдайды толук түшүнбөй туруп нааданча өкүм чыгарат. Мына ушул экөө тозоку» (Абу Дауд, Акдия, 2, 3573).
            Дагы бир хадисте төмөнкүчө буюрулат: «Өкүм чыгарууда үй-бүлөсүнө, өз карамагындагыларга карата адилеттүүлүктөн тайбагандар кыямат күнү нурдан бүткөн жумшак мамыктарда отурушат» (Муслим, Имара, 17).
            Адилеттүүлүк өмүрдүн өтөсүнө чейин өз күчүндө болушу керек. Адилеттүүлүктүн карама-каршы мааниси «зулумдук». Адилеттүүлүктөн, калыстыктан карыш жылган адам зулумдукка кадам таштаган болот. Адам баласы эң ириде өз үй-бүлөсүндө адилеттүү болууга жан үрөшү кажет. Балдардын бирин төмөн, бирин жогору көрбөй бардыгына бирдей мамиле жасашы зарыл.
            Сот акыйкатты туу тутуп, туура чечим чыгарышы кажет. Бүгүнкү күнү тилекке каршы, соттор пара берүүнүн, кадыр салуунун, тараптарлыктын, коррупциянын эң сонун көрнөгүнө айланып калгандай. Ырас, Азирети Пайгамбарыбыз бул багытта сот чечими менен бирөөнүн укугун тепсеп, бирөөнөн мал-мүлк (пара) алуу – бул тозоктон от алуу дегенди түшүндүрөөрүн эбак эле айтып кеткен.
             Бүгүнкү күнү көпчүлүк учурда кайдыгер мамиле жасалган жагдайлардын бири – бул жумуш же кызмат оруну. Тууган, дос, тааныш-билиш сыяктуу жагдайлардан улам тигил же бул кызматка иштин көзүн билбеген адамдар келип отурууда. Бул жагдай коомдун экономикалык жактан да, руханий жактан да начарлашына, коомдук башаламандыкка алып бараары кашкайган чындык.
            Адилеттүүлүктүн дагы бир көрнөгү жумушчу-ишкерге өз акысын толук берүү. Бул капитализм өкүм сүрдүргөн дүйнөдө инсаниятка өтө зарыл жагдайлардын бири. Ошондуктан социалдык адилеттүүлүккө басым жасаган идеологиялар чыккан. Адамдар жеке кызыкчылыкка абдан жатык болгондуктан көпчүлүк учурда адилеттүүлүктөн алыс арыш созууда. Андыктан элдин башындагылар коомдук адилеттүүлүккө өтө кылдат мамиле жасоолору кажет. Албетте, бул Алланын буйругу.

</item>
        <item>Ислам дининде өзгөчө басым жасалган жагдайлардын бири ата-эненин укугу. Динибизде Алла Таалага моюн сунуудан кийин эле ата-энени сыйлоо буйругу келет. Куран карылык куракка жеткен адамдардын үй-бүлө төрүндө олтурушун каалайт. Аларды таштап кетүү чоң күнөө болуп эсептелет. Бул алардын акысы, асыресе, балдардын милдети. Куранда ата-энеге жылуу мамиледе болууга үндөгөн бир топ аяттар бар.
            «Жараткан Алла силерге Өзүнөн башка эч кимге сыйынбооңорду жана ата-энеңерге жакшылык кылууңарды буйурду. Эгер алардын бирөө же экөө тең карылык куракка жетсе, аларга «Уф-ф!» дебе, зекибе! Жылуу-жумшак сөз сүйлө! Аларга мээрим төгүп (Жаратканга алакан жая): Оо, Жараткан Алла! Мени кичинемден чоңойтуп өстүргөндөй, аларды да мээримиңе бөлөй көр… – деп дуба кыл!» (Исра сүрөсү, 23-24).
            «Айт: Келгиле, мен силерге Жараткандын арам кылган нерселерин окуюн: «Ага шерик кошпогула, ата-энеңерди урматтагыла, кедейликтин дартынан өз каныңардан бүткөн балдарыңарды өлтүрбөгүлө! Биз аларга да, силерге да ырыскы беребиз. Ачык да, жашыруун да бузуку иштерге жакындабагыла! Алла тыюу салган (жөн-себепсиз) адамды өлтүрбөгүлө! Силер ойлонууңар үчүн Ал силерге мына ушуларды насаат кылат» (Анаам сүрөсү, 151)
            «Биз инсанга өз ата-энесине жакшылык кылууну буйрудук…» (Лукман сүрөсү, 14)
            «Аллага ибадат кылгыла! Ага эч нерсени шерик кошпогула! Ата-энеге, тууган-туушкандарыңарга, жетимдерге, кембагалдарга, жакын-алыс кошунаңарга, жаныңардагы досуңарга, жолдо калган карып адамга, өз карамагыңардагы (малайларга) жылуу мамиледе болгула! Алла Таала бой көтөргөн, өзүн жогору сезген адамды жакшы көрбөйт!» (Ниса сүрөсү, 36)
            Пайгамбарыбыз Мухаммад(с.а.в) мындай дейт: «Жараткандын ыраазылыгы атанын ыраазылыгында, Жараткандын каары атанын ачуусунда (катылуу)» (Тирмизи, Бирр, 3). «Ата – Бейиштин ортоңку каалгасы. Кааласаң аны көз жаздымда калтыр, кааласаң коргоп ал!» (Тирмизи, Бирр, 3).
            Кааб бин Ужра аттуу сахаба мынабу окуяны баяндайт: «Алланын Элчиси саллаллаху алейхи васаллам бизден минбарга жакын отурушубузду өтүндү. Биз минбарды тегеректеп отурдук. Биринчи баскычка бутун коюп «Оомийин!» деди. Бир баскычка өйдө көтөрүлдү. Дагы «Оомийин!» деди. Үчүнчү баскычка бутун койду. Дагы «Оомийин!» деди. Андан соң минбардан түштү. Биз: «Оо, Алланын Элчиси! Бүгүн биз сизден мурда укпаган жаңы бир нерсе уктук!» – дедик. Пайгамбарыбыз САВ бизге жооп иретинде бул окуяны айтып берди:
            Минбарда турганда Жабраил АС келди. Биринчи баскычка кадам койгонумда мага: «Куттуу Рамазан айына жетсе да, кечиримге ээ болалбаган жан Жараткандын ырайымынан оолак болсун!» деди. Мен «Оомийин!» дедим.
            Экинчи баскычка чыкканымда: «Сенин атың аталса да, сага салават жана дубай салам жолдобогон адам Жараткандын чексиз ырайымынан оолак болсун!» – деди.  Мен дагы «Оомийин!» дедим.
            Үчүнчү баскычка көтөрүлгөнүмдө: «Атасынын, энесинин же болбосо экөөнүн тең карылыгына күбө болуп туруп, Бейишке кире албаган адам Жараткандын ырайымынан оолак болсун!» – деди.  Буга дагы «Оомийин!» дедим» (Тирмизи, Даават, 100)
            Куттуу хадистердин биринде чоң күнөөлөрдүн катарына мынабу күнөөлөр да кирээри баса белгиленген: «Алла Таалага шерик кошуу, ата-энеге орой мамиледе болуу жана жалган күбөгө өтүү» (Бухари, Адаб 1)
            Алланын ыраазылыгы Анын буйругуна баш ийүүдө жатат. Жакшылык көргүбүз келсе, Алланын ыраазылыгына ылайык кадам шилтеп, ата-энелерибизге жылуу-жумшак мамиледе болуп, алардын кызматын кылуубуз керек.</item>
        <item>  Куранда тууган-туушкандар менен болгон байланыш тууралуу да көптөгөн аяттар бар. Алар менен жылуу мамиледе болуу дин Исламдын адаттагы эрежеси. Бул «сила-и рахим» деп аталат.
            Бул багытта Куран аяттарынын айрымдары төмөнкүчө:
            «Алар Алла бириктирүүнү буйруганды бириктиришет (туугандар менен болгон мамилени бекемдешет). Эгесинен коркушуп, сурактын
            жаман өңүттө болорунан кооптонушат» (Раад сүрөсү, 21)
            «Аллага берген сөздөн кайткандар, Алла бириктирүүнү каалаган туугандык мамилени үзгөндөр жана жер бетинде бузукулук
            чыгаргандар – зыянга учуроочулар» (Бакара сүрөсү, 27)
            «Алла менен келишим бекемделген соң аны бузгандарга, Алла бириктирүүгө буйруганды үзгөндөргө, жер жүзүндө бузукулук
            кылгандарга наалат болсун! Алар үчүн жаман жай даярдалган» (Раад сүрөсү, 25).
            Кудсий хадистердин биринде Аллах айтат: «Ким туугандары менен болгон мамилесин үзбөсө, Мен да аны менен болгон
            байланышымды үзбөйм. Ал эми ким туугандык мамилесин үзсө, Мен да аны менен болгон байланышымды үзөм» (Бухари, Адаб, 13).
            Пайгамбарыбыз Мухаммад (с.а.в) да туугандар менен болгон мамилеге ар дайым өзгөчө көңүл бөлгөн. Куттуу хадистеринин
            биринде ал мындай дейт: «Сени менен байланышын үзгөн тууганыңа зыярат кылып барып,
            туугандык мамилени жандандырышың – бул пазилеттин (артыкчылыктын, жогорулуктун) сереси».</item>
        <item> Коомчулуктун бири-бирине жакын отурук алып жашаган адамдары «кошуна» деп аталат. Бир имаратта, бир көчөдө же бир
            чөлкөмдө жашаган кошуналар ортосундагы байланыш өтө зор мааниге ээ. Ислам дини кошуналык укук-милдеттерге өзгөчө маани
            берет. Куттуу хадистердин биринде мындай делет: «Пайгамбар Мухаммад (с.а.в) үч жолу «Аллага ант! Ал толук ыйман келтирген
            болбойт деди. Ким, о, Алланын Элчиси? – деген суроого ал: Кошунасы анын жамандыгынан кооптонгон адам – деп жооп берди»
            (Бухари, Адаб, 29). Пайгамбарыбыз Мухаммад(с.а.в) дагы бир хадисинде: «Аллага жана акырет күнүнө ишенген адам кошунасына жакшылык
            кылсын!» (Муслим, Иман, 77) деп буюрган.
            Жеке адам коомго, коом жеке адамга тиешелүү. Эң оболу үй-бүлө, айлана-чөйрө, коом адам баласын кандайдыр бир калыпка
            салган зор маанилүү факторлор. Адам баласы төрөлгөндөн баштап көз жумганга чейин жардамга муктаж зат. Калетсиз, жардам
            жоопкерчилиги ага эң жакын адамынан башталат. Ата-эне, бала-чака, бир туугандар жана тууган-туушкандар. Бирок жашоодо
            туугандардын ар дайым эле бир жерде болууларына шарт түзүлө бербейт. Балким, ал туугандарынан да кошуналары менен бир
            имаратта, же бир көчөдө, же бир аймакта узак жылдар бою бирге жашашы мүмкүн. Андыктан кошуналык байланыштар өзүнчө
            мааниге ээ болушу керек.
            Мусулман баласы айлана-чөйрөсүнө карата кайдыгер мамиле жасабашы керек. Ар качан жакшылык үчүн жан үрөп, жамандыкка
            күчүнүн жетишинче тоскоол болууга аракет кылуусу зарыл. Ал кандайдыр бир терс көрүнүшкө «мага эмне?» деп кол шилтеп
            басып кетпеши керек. Кедей-кембагалдарга, жарды-жалчыларга жардам берип, кошунасынан ар дайым кабардар болуп, ал-акыбалын
            сурап турушу кажет. Пайгамбарыбыз САВ хадистеринин биринде: «Кошунасы ач отурган чакта, ток жаткан адам бизден эмес»
            (Хаким, II, 15) дейт. Андыктан мусулман баласынын милдети даарат алып намаз окуу менен гана чектелбейт. Ал ар дайым
            элдин керегине жарап, жакшылыкка гана умтулууга тийиш. Кошунанын жаны, мал-мүлкү, намысы, сырлары ж.б. кошунасына аманат.
            Ал кошунасы мусулман болсо да, болбосо да аны менен жылуу мамиледе болушу керек.</item>
        <item> Дин – адамдардын Кудай менен болгон, өз ара жана жаратылыш менен болгон байланыштарын жөнгө сала турган эң адилеттүү мыйзам.
            Дин – бул пайгамбарлар аркылуу адамзатка жиберилген Кудайдын өкүм буйруктары. Дин – адамдын ким экендигин жана жашоонун максат-маңызынын эмне экендигин билдирип, адам баласын эки дүйнөдө тең бактылуу жашоого жетелейт.
            Ишеним менен сыйынуу – адам баласы жаралгандан баштап чогуу келе жаткан өзүнчө сезим-туюм. Адамда ар качан жана ар жерде кандайдыр бир улуу, күчтүү, кудуреттүү затка баш калкалоо, ага таянуу, ишенүү жана андан жардам тилөө муктаждыгы болот. Адам баласы денеден жана рухтан тураары жалпыга маалым. Андыктан дененин муктаждыгы болгондой эле, рухтун да муктаждыгы бар. Ырас, Жалгыз Алла Таалага ишенүү, Ага ибадат кылуу – бул рухтун эң алгачкы муктаждыгы. Бул муктаждык туура камсыздалбаса, адам баласы ар кандай терс жолдорго, жалган ишенимдерге багыт алып түбөлүк бактысынан ажырайт. Адам баласы жалгыз бир кудайга багыт алып, Ага гана ибадат кылганда жан-дүйнөсүн туура камсыздаган болот. Ошондо гана руханий жактан чыныгы бейпилдикке жетет.
            Асыресе, адам баласы жашоонун тек гана бул дүйнө менен гана чектелүү болгондугун жана өлүмдөн кийин эч кандай жашоо жок деп ойлошу мүмкүн. Ырасында, бул туура эмес түшүнүк. Өлүм – бул бүтүү, жок болуу дегенди билдирбейт. Чыныгы түбөлүк жашоо өлүмдөн кийин башталат. Алла Таала акыретти унуткан адамдарга пайгамбарлары аркылуу муну эскерте келген. Булар Ыйык Куранда ачык-айкын айтылган.
            «Дин» түшүнүгүнө көптөгөн аныктамалар берилген. Диндердин ортоктош өзгөчөлүктөрү болгону сыңары айырмачылыктары да бар. Мына ушул себептен дин түшүнүгүнө берилген аныктамалар бардык диндерди өз ичине камтый албайт. Диндердин негизи – бул ишеним. Дин ишенимге таянат. Адамзат тарыхында адамдар кандайдыр бир улуу күчкө, жаратуучуга, ошондой эле ар кандай табият кубулуштарына, тоо-ташка, рухий заттарга ишенип келишкен. Мына ошондуктан Ислам аалымдары диндерди «акыйкат» жана «жалган» дин деп экиге бөлүп карашкан.
            АКЫЙКАТ ДИН
            Ислам дини бүгүнкү күнү жер бетиндеги жападан жалгыз акыйкат дини. Азирети Мухаммад Пайгамбар анын эң акыркы пайгамбары, Ыйык Куран да Анын эң акыркы ыйык китеби болуп эсептелет. Бүгүнкү күнү Кудай Таала жиберген диндерден үчү гана жашап келет. Алар Иудаизм, Христиан жана Ислам диндери. Бул диндердин экөөсү т.а. Иудаизм менен Христиан диндери бүгүнкү күнгө чейин адамдар тарабынан бурмаланып, нагызын сактай алган эмес. Булардан Ислам дини гана өзүнүн нукура тазалыгын жана аруулугун сактап келген. Бул чындыкты Алла Таала Ыйык Куранда төмөнкүчө баяндайт:
            «Шек-күмөнсүз, Аллахтын алдындагы акыйкат дин – Ислам дини…» (Аали Имран 19-аят).
            «Кимде-ким Исламдан башка динди тандаган болсо, анын дини кабыл алынбайт жана ал Акыретте зыян тартуучулардан болот!» — деп айтылат (Аали Имран 85-аят).
            Ислам деген эмне?
            Ислам деген – «баш ийүү, моюн сунуу, тынчтык» маанисиндеги «Силм, Салам» деген арабча сөздүн уңгусунан чыгып, «Алла Таалага баш ийүү, Анын буйруктарына моюн сунуу, тынчтык жолуна кирип бейпил өмүргө аттануу, ар бир адамга, кала берсе, ар бир нерсеге бекем ишеним менен мамиле жасоо жана колунан да, тилинен да бирөөгө жамандык жеткирбөө» деген маанилерди билдирет.
            Ислам – Алла Тааланын аяндарына негизделип, Пайгамбарыбыз аркылуу бизге жеткирилип, иш жүзүндө өмүр чындыгы катары жашап жаткан диндин аты. Ислам дини жалпысынан ишенимдик, турмуштук жана адеп-ахлактык өкүмдөрдү ичине камтыйт. Ошондуктан, динди тек гана «ички ишеним» маселеси деп түшүнүү чоң жаңылуу болуп саналат. Исламдын түпкү өзөгү ыйман жана бекем ишеним. Башкача айтканда, Алла Таалага байланыштуу ыйык акыйкаттарга кынтыксыз түрдө бекем ишенип, жүрөгүн Алла Таалага арноо. Исламдын туу чокусу болсо – өз жоопкерчиликтерин Алла Тааланы көрүп тургандай жана Алла Таала да көрүп тургандай толук, бийик аң-сезим менен аткара билүү (Ихсан) жана жасаган-жасай турган ар бир нерсени, ишти Алла Тааланын ыраазычылыгы үчүн жүзөгө ашырууга аракеттенүү (Ихлас) болуп саналат.
            Мусулман деген ким?
            Мусулман деген – өзүн Аллахка табыштаган, Ислам дининин жол-жобоолоруна толук баш ийген, тынчтыкты, бейпилдикти иш жүзүндө жүзөгө ашыра билген адам. Бул атты Алла Таала Курани Каримде Өзү берген:
            «…Ал силерди «мусулман» деп атады…» (Хаж 78-аят)
            ЖАЛГАН ДИНДЕР
            Азирети Адам ата адамзаттын алгачкы пайгамбары болгон. Алла Таала Пайгамбарларын жөнөтүп адамдарга туура ыйман-ишеним, ибадат жана өз ара мамиле эрежелери жөнүндө кабар берген. Пайгамбарлардын бардыгы бир ишенимге чакырышкан. Ал жалгыз кудайга жана Анын ак жолуна гана чакырган таухид ишеними болгон. Бирок, белгилүү убакыттын өтүшү менен адамдар бул өкүмдөрдү бурмалап бузушкан. Ошол себептен бурмаланган диндер пайда болгон. Жогоруда айтылгандай, буга бүгүнкү күнү Иудаизм менен Христиан диндерин мисал келтирүүгө болот. Бул диндердин бурмаланып кетишинин себеби: Тоорат, Инжил, Забур сыяктуу ыйык Китептердин түпкү нускаларынын жоголушу, кээ бир караөзгөй адамдар менен котормочулар тарабынан айрым бир текстери бурмаланып жазылышы, диндин негиздеринин өзгөртүлүүсү жана ал китептердеги кудайдын өкүмдөрүн өздөрүнүн каалоолору менен жеке кызыкчылыктарына ыктап жазылышы болгон. Андыктан бул диндер адам баласын эч качан түбөлүк бакытка алып бара албайт. Тек гана Алланын ак жолунан адаштырат.
            Мындан тышкары эч кандай Кудай Таала тарабынан кабар берилбеген, тек адамдар өздөрү ойлоп тапкан ар кандай ишенимдер да бар. Мисалы: Отко, асманга, сөлөкөттөргө, Буддага ж.б. нерселерге сыйынууга окшогон диндер. Булардын жаңылыш болгондугунда эч кандай күмөн жок.</item>
        <item>Ар бир нерсенин аты бар жана атынан чакырабыз. Ошондой эле Алла Тааланын да өзүнө таандык аттары, ысым-сыпаттары бар. Бул багытта Куран аяттарында төмөнкүчө буюрулат:
            «Ал – Аллах! Андан башка кудай жок. Эң жакшы ысымдар ага таандык!» (Таха сүрөсү, 8)
            «Аллахтын эң сонун ысымдары бар. Андыктан Аны Өзүнүн ысымдары менен чакыргыла жана Аллахтын аттарын атоодо акыйкаттан тайгандарды таштагыла! Алар тез арада кылмышына жараша жазаланышат.» (Аъраф 180-аят)
            Алла Тааланын затын жана бардык сыпаттарын камтыган эң улуу ысым «Аллах» ысмы болуп эсептелет. Аллах — бүткүл ааламды жараткан жалгыз Жаратуучунун энчилүү аты. «Аллах» ысмы жалгыз Жараткан үчүн гана колдонулгандыктан, анын көптүк түрү жок. Бул ысым башка эч нерсе үчүн колдонулбайт, которулбайт да.
            Кээ бир куттуу хадистерде «Исм-и азам» (Алланын эң улуу ысмы) жөнүндө кеп салынат. Бул ысым менен дуба кылуу дубанын кабылданышына себеп болоору айтылган. (Абу Дауд, Витр, 23; Тирмизи, Даават, 64, 65). Бирок бул Алланын кайсы ысмы болгондугу туурасында «Аллах» «Рахман», «Рахим», «ал-Хаййул-Каййуум», «зул-Жалаали вал-икром» ысымдарынын болуу ыктымалы билдирилген.
            Жогорудагы аяттарда айтылгандай, эң сонун көркөм ысымдар Аллах Таалага таандык. Булар «ал-Асмаул-хуснаа» деп айтылат. Бир хадисте Алла Тааланын 99 ысмы болгондугу жөнүндө маалымдалган. Абу Хурайра (ра)дан риваят:
            «Расулуллах (САВ) айтты: «Aллахтын токсон тогуз ысымы бар. Бирөө кем жүз. Кимде-ким ушул ысымдарды жаттап, ага амал кылса Бейишке кирет. Аллах так, такты жакшы көрөт» (Бухари, Даават, 68; Тирмизи, Зикр, 2).

АСМАУЛЬ ХУСНА

1-Аллах — Бүткүл ааламды жараткан жалгыз Жаратуучунун энчилүү аты.
2- Ар Рахман — Мээримдүү. Бу дүйнөдө баарына тегиз мээрим төгүүчү.
3- Ар Рахиим — Ырайымдуу, Боорукер. Акыретте момундарга гана ырайым кылуучу.
4- Ал Малик – Бардык нерселердин чыныгы Ээси жана Өкүмдары.
5- Ал Куддус – Кемчиликтерден таза, эң Ыйык, бардык жандыктарды тазалап туруучу.
6- Ас Салам – Ар кандай коркунучтардан пенделерин сак-саламат алып калуучу.
7- Ал Муъмин – Бардык нерселерге амандык, тынчтык жана бейпилдик берүүчү.
8- Ал Мухаймин – Бардык макулуктарды көзөмөлдөп, колдоп туруучу.
9- Ал Азиз – Бардык нерсеге үстөмдүк кылуучу. Кудуреттүү.
10- Ал Жаббар – Каалаган нерсесин мажбурлап кылдыруучу.
11- Аль Мутакаббир – Бардык нерседен улук.
12- Аль Халык – Бардык нерсени жаратуучу.
13- Аль Бариъ – Жоктон бар кылуучу.
14- Аль Мусаввир – Ар бир нерсенин өзүнө жарашыктуу келбет берүүчү.
15- Аль Гаффар – Кечирүүчү.
16- Аль Каххар – Бардык душмандарын жеңүүчү, Каардуу.
17- Аль Ваххаб – Белектерди, жакшылыктары тартуу кылуучу.
18- Ар Раззак – Ырыскы Берүүчү.
19- Аль Фаттах – Бардык жабык нерселерди ачуучу.
20- Аль Алиим – Бардык нерсени билүүчү.
21- Аль Кобиз – Каалаган макулугунун ырыскысын кемитүүчү, кысуучу, жанын сууруп алуучу.
22- Аль Басит – Жан салып ырыскы берүүчү.
23- Аль Хафид – Каалаган пендесинин мартабасын төмөндөтүүчү.
24- Ар Рофи – Каалаган пендесинин мартабасын көтөрүүчү.
25- Аль Муизз – Азиз, урматтуу, кудуреттүү кылуучу.
26- Аль Музилл – Кор кылуучу.
27- Ас Самиъ – Жашыруун жана ачык добуштардын баарын угуучу.
28- Аль Басир – Бардык нерсени көрүүчү.
29- Аль Хакам – Өкүм жүргүзүүчү, Өкүмдар.
30- Aль Адль – Адилеттүү.
31- Аль Латиф – Өтө жумшак мамиле кылуучу.
32- Аль Хабир – Бардык иштерден кабардар.
33- Аль Халим – Каталык-күнөөлөрдү жумшактык менен кечирүүчү.
34- Аль Азиим – Баарынан улуу жана бийик туруучу.
35- Ал Гафур – Күнөөлөрдү толугу менен кечирүүчү.
36- Аш Шакур – шүгүр кылуучу пенделерине көптөгөн соопторду берүүчү.
37- Аль Алий – Барынан жогору туруучу улуктук ээси
38- Аль Кабир – Улуулук ээси.
39- Аль Хафиз – Бардык нерсени сактоочу.
40- Аль Мукит – Ар түрдүү макулуктарга керектүү ырыскыларын берүүчү.
41- Ал Хасиб – Кулдарынын бардык кыймыл-аракетинин эсеп-кысабын алуучу.
42- Аль Жалил – Жаалдуу, Айбаттуу, бардык сыпаттары кемелдүү.
43- Аль Карим – Жоомарт, Берешен.
44- Ар Ракиб – Бардык нерселерди көрүп-билип туруучу
45- Аль Мужиб – Пенделеринин дубаларына жооп берүүчү.
46- Аль Васи – Илими менен ырайымы кең.
47- Аль Хакиим – Даанышман, Бардык нерсени даанышмандык менен жасоочу.
48- Аль Вадуд – Сүйүү, Жараткан макулуктарын сүйүүчү.
49- Аль Мажид – Даңктуу, улуктугу менен өкүмдарлыгы чексиз.
50-Аль Баис – Пайгамбарларды жөнөтүүчү жана өлүктөрдү тирилтүүчү.
51- Аш Шахид – Ар бир нерсеге күбө.
52- Аль Хакк – Акыйкат, дайыма туруктуу жана эч өзгөрбөй туруучу.
53- Аль Вакил – Бардык иштерди өз кепилдигине алуучу.
54- Аль Кавий – Чыныгы күч менен кудурет ээси.
55- Аль Матин – Өкүмдөрү бекем, эч нерсе Анын өкүмдөрүн буза албайт.
56- Аль Валий – Момундардын досу жана жардамчысы.
57- Аль Хамид – Мактоого татыктуу.
58- Аль Мухсий – Бардык нерсенин санын, эсебин билүүчү.
59- Аль Мубдий – Алгачкы жолу жоктон бар кылып жаратуучу.
60- Аль Муид – Өлгөн макулуктарга кайрадан өмүр берүүчү.
61- Аль Мухий – Жашоо берүүчү, тирилтүүчү.
62- Аль Мумит – Жашоону алуучу, өлтүрүүчү.
63- Аль Хайй – Түбөлүк тирүү.
64- Аль Каййум – Бардык макулуктарды тикелеп кармап туруучу.
65- Аль Важид – Каалаган нерсесин табуучу.
66- Аль Маажид – Чексиз даржалуу, Эң улуу даражанын ээси.
67- Аль Вахид – Жападан-жалгыз, эч кандай шериги жок.
68- Ас Самад – Беймуктаж, эч нерсеге муктаж болбоочу.
69- Аль Кадир – Чексиз кудуреттүү.
70- Аль Муктадир – Бардык нерсеге күчү жетүүчү.
71- Аль Мукаддим – Каалаганын алдыга өткөрүүчү, Өзүнө жакындатуучу.
72- Аль Муаххир – Каалаганын артта калтыруучу, Өзүнөн алыстатуучу.
73- Аль Аввал – Эң биринчи, баарынан мурунку, эң оболку.
74- Аль Ахир – Түбөлүктүү, эң акыркы.
75- Аз Захир – Бар экендиги даана, ачык-айкын көрүнүүчү.
76- Аль Батин – Жашыруун.
77- Аль Вали – Бардык макулуктарды башкаруучу.
78- Аль Мутаъали – Чыныгы улуктук ээси.
79- Аль Барр – Жакшылык кылуучу.
80- Ат Тавваб – Тообаларды кабыл кылуучу.
81- Аль Мунтаким – Жалаа жаап, зулумдук кылуучулардан өч алуучу.
82- Аль Афувв – Күнөөлөрдү толугу менен жоготуп салуучу.
83- Ар Рауф – Мээрим төгүүчү, Боорукер.
84- Маликуль Мульк – Ааламдын чыныгы кожоюну, падышасы.
85- Зулжалали вал икрам – Улуу урмат менен жакшылык ээси.
86- Аль Муксит – Акыретте адилеттик кылуучу.
87- Аль Жами – Топтоочу.
88- Аль Ганий – Өтө бай, эч нерсеге муктаж болбоочу.
89- Аль Мугни – Макулуктардын бардык муктаждыктарын камсыздоочу.
90- Аль Мани – Тоскоолдук жаратуучу, токтотуучу.
91- Аз Зарр – Кээ бир сырларга байланыштуу зыян берүүчү.
92- Ан Нафий – Пайда берүүчү.
93- Ан Нур – Ааламдарга, жан-дүйнөгө нур чачуучу.
94- Аль Хади – Туура жолго салуучу.
95- Аль Бадий – Теңдешсиз жаратуучу.
96- Аль Баки – Түбөлүктүү.
97- Аль Варис – Бардык мүлктүн чыныгы ээси жана мураскору.
98- Ар Рашид – Туура жол көрсөтүүчү.
99-Ас Сабур – Күнөөкөрлөрдү жазалоого шашылбастан сабыр кылуучу.</item>
        <item>ТАЗАЛЫКТЫН МААНИСИ ЖАНА АНЫН ТҮРЛӨРҮ
            Ислам дининин эң иридеги максаттарынын бири – бул адам баласынын ички жана сырткы дүйнөсүн тазалоо. Ислам дининде «тазалык» өзгөчө мааниге ээ. Ички дүйнөнүн да, сырткы дүйнөнүн да тазалыгы жөнүндө Куранда жана Пайгамбарыбыздын куттуу хадистеринде кенен-кесири айтылган. Мусулман баласынын эң маанилүү милдеттеринен болуп эсептелген ибадаттарды аткаруу үчүн руханий тазалык менен бирге материалдык тазалык да талап кылынган. Анын тулку-бою, кийим-кечеси, айлана-чөйрөсү таза болушу кажет. Мына ошентип дин Исламда мусулман адамдын ар тараптан таза болушу максат кылынган.
Ыйык Куранда тазалык тууралуу төмөнкүчө буюрулат:
            «Чындыгында, Алла тообо кылуучуларды жана (ар түрдүү ыпластыктардан) тазалангандарды сүйөт» (Бакара сүрөсү, 222)
            «Ал жерде тазалыкты жакшы көргөн адамдар бар. Алла Таала (өздөрүн) таза алып жүргөн адамдарды сүйөт» (Тооба сүрөсү, 108)
            «Чындыгында кимде-ким напсисин тазаласа, ал ийгиликке жетет. Ал эми кимде-ким анын айыптарын жашырса, ал зыян тартат.» (Шамс сүрөсү, 9-10).
            Даарат алуунун таризи жөнүндө буюрулган аяттын аяк жагында: «Алла силерге машакат кылууну каалабайт. Тескерисинче, силерди тазартууну жана шүгүр кылууңар үчүн силерге болгон Өз жакшылыгынын толук болуусун каалайт» (Маида 6) деп айтылат.
            Азирети Мухаммад саллаллааху алейхи ва саллам да тазалыкка өзгөчө маани берип, өтө кылдат мамиле жасаган. Ал куттуу хадистеринин биринде: «Тазалык – ыймандын жарымы». (Муслим, Тахарат, 1) «Алла таза, аруу! Ал тазалыкты сүйөт» (Тирмизи, Адаб, 41) деген. Ошондой эле Пайгамбарыбыз (саллаллааху алейхи ва саллам) денени таза кармоодон баштап жашаган жеринин, айлана-чөйрөсүнүн тазалыгына чейин үммөтүнө ар тараптан эң сонун үлгү боло алган.

Ислам аалымдары тазалыкты өз ара төмөнкүчө үч топко бөлүп карашкан:
1. Материалдык тазалык (конкреттүү түрдөгү тазалык)
2. Хукмий тазалык (абстрактуу түрдөгү тазалык).
3. Руханий тазалык
            Материалдык тазалык: Фикх (Ислам укугу) китептеринде материалдык тазалык «нажасаттан тазалануу» деген темада иштелет. Бул темада конкреттүү ыпластыккирлер жөнүндө сөз болот. Бул багытта төмөндө кененирээк маалымат берилет.
            Хукмий тазалык: Бул тазалык дааратсыздык жана жунуп абалдары жөнүндөгү маселелерге кайрылат. Хукмий тазалык «хадастан тазалануу» деп да айтылат.
            Руханий тазалык: Руханий тазалык – бул күнөөлөрдөн, арам нерселерден, кул акысынан б.а. бирөөнүн акысын жештен, айтоор, адамдын жан дүйнөсүн карартып, жакырланткан рухий илдеттерден оолак болуу.
            Конкреттүү түрдөгү ыплас нерселер «нажас», же болбосо «нажасат» деп аталат. Нажасаттан тазалануу – намаздын шарты болуп эсептелет. Тагыраак айтканда, намаз окуу үчүн адамдын денеси, кийими жана намаз окуй турган жери таза болушу кажет. Андыктан Ислам дининде ибадат кылуу максатында аткарылган тазалык менен кеңири маанидеги тазалык өз ара тыгыз байланышта. Мусулман адам кийими менен денесинин тазалыгына маани бергени сыңары, жан дүйнөсүнүн тазалыгына да маани бериши керек. Демек, мусулман – бул ичи да, сырты да таза адам.
            Адам баласы ички дүйнөсүндөгү кирлерден, ар кандай рухий илдеттерден арылууга тийиш. Рухий ыпластыктар адам баласынын руханий жактан жогорулашына, баралына келип жетик адам болушуна чоң тоскоол болот. Мындай илдет-ыпыластыктардын башында кек сактоо, көрө албастык, жек көрүүчүлүк, сараңдык, өзүмчүлдүк сыяктуу жат сапаттар турат. Бул илдеттер адам баласынын дилин карартып, жандүйнөсүн кирдетет, өзүнө да, айлана-чөйрөсүнө да, коомго да пайдасыз болушун талаптайт. Мусулман адам мындай жат сапаттардан арылып, кичипейилдик, кечиримдүүлүк, мээримдүүлүк, ырайымдуулук, боорукерлик, адилеттүүлүк сыяктуу асыл сапаттарга ээ болуусу зарыл. Даарат, намаз, орозо, ажылык, зекет жана садака берүү сыяктуу шариатта көрсөтүлгөн ибадаттардын артыкчылыктарынын бири дал ушул рухий илдеттерден, жан дүйнөнү жакырланткан ыплас-кирлерден алыс кармашы болуп эсептелет.
            Мусулман адам арам иштерден, Алланы жана акырет жашоосун унутуудан, Алланын ак жолуна кайдыгер мамиледе болуудан, напсилик арзуу-каалоолордун артынан сая түшүүдөн, байлык-бийликтиын кулуна айлануудан, текеберчилик, менменсинүү сыяктуу терс сапаттардан өзүн какас тутушу кажет. Ырас, арам жолдон киреше таап күн көргөн адамдын жандүйнөсү карарат. Жүрөк канчалык карарган болсо, күнөө иштер да ошончолук оңой орундалат. Мына ошондуктан Ислам дини мусулмандарга дайыма ибадаттарды аткарууну, арам-күнөө иштерден алыс болууну буйруган. Мына ошондо гана мусулман адамдын жандүйнөсү аруу, таза болот. Бул багытта Алла Таала мындай буюрат: «Ал күнү мал-мүлк да, бала-бакыра да пайда бере албайт. Тек Жараткан Аллага аруу жүрөк (калб-и салим) менен келгендер гана (пайда табат. Тозок отунан кутулуп, бейишке киришет)» (Шуара сүрөсү, 88-89)
            Алла Таала пенделерин мына ушундай ыплас-илдеттерден арылтуу үчүн өз пайгамбарларын жиберген. Шариатта көрсөтүлгөн ибадаттардын түпкү максаты мына ошондо жатат. Намаз ибадаты адам баласын күнөө, арам иштерден оолак кармай тургандыгы жөнүндө Ыйык Куранда төмөнкүчө буюрулат:
            «(Мухаммад!) Китептен сага кабар берилгендерди (Куран аяттарын) окуп бер! Намаз окугун! Анткени намаз бузукулуктан жана күнөө иштерден тосот. Алланы эстөө бул, албетте, ибадаттардын эң чоңу. Алла Таала жасаган ар бир ишиңерди билет». (Анкабут сүрөсү, 45) Азирети Мухаммад саллаллааху алейхи ва саллам даарат тууралуу мындай деген: «Бир мусулман адам даарат алып жүзүн жууганда жүзү (менен) кылган бардык күнөөлөрү, колу-бутун жууганда колу-буту менен кылган бардык катачылыктары суу тамчылары менен бирге агып кетет да, таптаза болот. А түгүл кирпиктери менен тырмактарынын түбүндөгү күнөөлөрдөн да эч нерсе калбайт. Даараттын адеп-шарттары менен даарат алып бүтүп, кыбылага карап: «Ашхаду ан лаа илааха иллаллааху, лаа шариика лаху. Ва ашхаду анна Мухаммадан абдуху ва Расуулуху» деген адам үчүн бейиштин эшиктери ачылат. Ал адам каалаган эшигинен бейишке кирет». (Муслим, Тахарат, 32, 33; Тирмизи, Тахарат, 2)
            Орозо ибадаты жөнүндөгү аятта да орозо руханий жактан тазалануу үчүн парз кылынгандыгы баса белгиленет:
            «Оо, ыймандуулар! Силерден мурдагыларга (мурунку элдерге) буйрулгандай эле, силерге да такыба болушуңар үчүн саналуу күндөрдө орозо кармоо (парз кылынды)». (Бакара сүрөсү, 183)
            Зекет ибадаты да рухий илдеттерден арылууга, жан-дүйнө тазалыгына багытталган. Мал-мүлкүнүн белгилүү бир бөлүгүн муктаж адамдарга зекет катары берген адам эки жактан тазаланган болот: зекет берүү жолу менен оболу мал-мүлкүн ар кандай ашыкча кирлерден, экинчиден, ал адам башка бирөөлөргө кайрымдуулук кылуу менен дил-жүрөгүн дүнүйөгө берилүүдөн, сараңдыктан жана зыкымдыктан арылтат.
            Курандын көп жеринде буйрук кылынган ибадаттардын бири – бул Алланы эстөө. Ахзаб сүрөсүнүн 41-42-аяттарында төмөнкүчө буюрулат: «Оо, ыймандуулар! Алланы көп-көп эстегиле! Эртели-кеч Аны даңазалап-аруулагыла!» Чындыгында, Алланы эстөө дилди ар кандай ыпластыктардан тазалаган өзгөчө маанилүү ибадат болуп эсептелет. Куран окуу, угуу да адамга руханий жактан өзүнчө азык.
            Демек, арам жана күнөө иштерден оолак болуу жана диний ибадаттарды ырааттуу түрдө орундатуу адамды материалдык жактан да, руханий жактан да таза кармайт. Адам баласы канчалык түз басып, астейдил жашоого умтулса да, жаза басып туура эмес кадам шилтеп алышы толук мүмкүн. Мына ошондуктан Алла Таала кечирим тилеп тооба кылууну буюрган. Асыресе, тооба да өзүнчө руханий жактан тазалануунун жолу. Жогоруда белгиленгендей, адам баласынын ички (руханий) тазалыгы менен сырткы тазалыгы өз ара тыгыз байланышта. Мына ошондуктан адамга таза иштер адал, жаман нерселер арам кылынган:
            «Оо, адамдар! Жер бетинде таза нерселер менен азыктангыла! Шайтанга баш ийбегиле! Ал силердин ачык-айкын душманыңар» (Бакара сүрөсү, 168)
            «Оо, ыйман келтиргендер! Алланын Өзүнө гана ибадат кылгыңар келсе, Биз насип кылган таза (адал) ырыскылардан пайдалангыла! Аллага шүгүр келтиргиле!». (Бакара сүрөсү, 172)
            «(Мухаммад! Ыйман келтиргендер) сенден эмнелер адал кылынгандыгын сурашат. «Силерге жакшы (таза) нерселер адал кылынды» деп айткын». (Маида сүрөсү, 4)
            Фикх китептеринде материалдык тазалык «нажасаттан тазалануу», хукмий тазалык болсо «хадастан тазалануу» деген темада каралат. Ал эми руханий тазалык жөнүндө адеп-ахлактык эмгектерде, өзгөчө тасаввуф илиминде кененирээк маалымат берилет.
            ТАЗАЛЫКТЫН АНЫКТАМАСЫ
            Фикх илиминде тазалыкка төмөнкүчө аныктама берилет: тазалык – бул материалдык ыпластыктардан да, хукмий ыпластыктардан да тазалануу.
            МАТЕРИАЛДЫК ТАЗАЛЫК: НАЖАСАТТАН ТАЗАЛАНУУ
            Нажасат – бул материалдык ыпластык.
            Нажасат намаздын толук кандуу жарамдуу (сахих) болуп-болбошуна тийгизген таасири өңүтүнөн оор жана жеңил ыпластык деп экиге бөлүнөт.
            Негизи оор-жеңил ыпластыктын баарынан тазалануу кажет. Бирок айрым учурларда канчалык этияттанууга аракет болсо да, өтө аз өлчөмдө ыпластык тийип калышы толук ыктымал. Ошондуктан Имам Азам мазхабы бул багытта да Куран менен Сүннөттүн негизине ылайык өкүм чыгарууга аракет кылган. Ханафи (Имам Азам агымынын) аалымдары нажасаттын эң аз өлчөмү жөнүндө төмөнкүчө жыйынтыкка келишкен.
            Оор ыпластык катуу болуп, болжол менен 3 грамм өлчөмүнө жетсе, намаздын толук кандуу жарамдуу болушуна тоскоолдук жаратат. Ал эми оор ыпластык суюктук түрүндө болуп, алакан көлөмүнөн чоң жерге жайылса, намаз жараксыз болуп эсептелет.
            Жеңил ыпластык тигил же бул мүчөнүн же болбосо мүчөнү жаап турган кийимдин төрттөн бирине жайылса, намаздын жарамдуу болушуна терс таасирин тийгизет.</item>
        <item>Төмөнкү жагдайлар гусул алуу зарылчылыгын талап кылат: жунуп болуу, этек кири жана нифас абалдарынын аякташы.
1. Жунуп болуу
Жунуп болуу – бул жыныстык катнаш же дүүлүгүү менен бел суусунун (спермдин атылып) чыгышы аркылуу пайда болгон ыпластык абал болуп эсептелет. Мусулман адам мындай учурда айрым бир ибадаттарды аткара албайт. Шариятта жунуп болгон адамдын денеси, оозу, түкүрүгү жана ал ичкенден кийин артып калган суу таза болуп эсептелет.
Жыныстык катнашта болгон аял-эркектен мани (б.а. сперма) келсе да, келбесе да экөө тең жунуп болушат.
Эркектен же аялдан дүүлүгүү менен манинин (сперм) чыгышы аларды жунуп кылат. Бул абал (дүүлүгүү менен спермдин чыгышы) уйку маалында болсо да, ойгоо учурда болсо да жыйынтыкты өзгөртпөйт.
Уйкудан ойгонгон кезде денесинен бел суу көргөн адам гусул алышы кажет. Ошондой эле түшүндө жунуп болгонун көргөн адам ойгонгон кезде денесинен бел суунун эч кандай белгисин (нымдуулук же так) көрбөсө, анда гусул алуунун кажети жок.
Жунуп болгон адамга уруксат берилбеген иштер:
Жунуп болгон адамга парз же напил намаз окууга, тилават саждасына жыгылууга, Куранды колго алууга, Куран окууга, себепсиз мечитке кирүүгө жана мечитте отурууга уруксат берилбейт.
Жунуп болгон адам мүмкүнчүлүгүнүн болушунча эртерээк гусул алганы дурус. Тигил же бул намаздын убагы чыкканга чейин гусул албоо арам болуп эсептелет.
2. Айыз же нифас абалынын бүтүшү.
Айыз (этек кири) же нифас (төрөттөн кийинки) абалдарынын бүтүшү менен же болбосо бул абалдар үчүн белгиленген эң узун мөөнөттүн аякташы менен аял киши гусул алышы зарыл.
Айыздын эң узун мөөнөтү 10 күн, ал эми нифас абалынын эң узун мөөнөтү 40 күн. Мына ушул мөөнөттөрдүн аякташы менен аял киши үчүн гусул алуу парз болуп эсептелет. Бул мөөнөттөр аяктаса да, токтобогон кан «истихаза» (ооруу, үзүрлүү) деп аталат. Мындай абалдагы аял үзүрлүү адамга тиешелүү болгон өкүмдөргө баш ийет.
Айыз же нифас абалындагы аялга байланышкан өкүмдөр жунуп болгон адамга байланышкан өкүмдөр менен бирдей (окшош).
Айыз же нифас абалында болгон аял намаз окуй албайт, орозо да кармабайт.
Айыз же нифас маалында жыныстык катнашта болуу арам болуп эсептелет.
Айыз жана нифас абалдары жөнүндө «таяммум» темасынан кийин дагы кененирээк токтолобуз.
ГУСУЛГА БАЙЛАНЫШКАН МАСЕЛЕЛЕР
Шейиттерден сырткары көз жумган мусулман маркумдарды жуу парз-ы кифая болуп эсептелет. Бул адам баласына көрсөтүлгөн урмат-сыйдын белгиси.
Жаңы мусулман болгон адам эгер жунуп болсо, анын гусул алышы парз. Бул багытта бардык Ислам аалымдары бир пикирде. Ал эми жунуп болбосо, анда Имам Азам агымы боюнча, ал үчүн гусул алуу мандуп болсо да, ар кандай күмөн-шектерге карата ал адамдын гусул алышы керек.
Жума жана айт намаздарына гусул алып баруу, ошондой эле ажылыкка же умрага ниет кылып ихрамга кирээрде жана Арафатта туруу (вакфа) үчүн гусул алуу сүннөт болуп эсептелет.
Ыйык жерлерге барганда куттуу түндөрдү ибадат менен өткөрүү, тооба кылып кечирим тилөө сыяктуу жакшы иштерден мурун гусул алуу мустахап.
Демек, береги мисалдардан байкалгандай мусулман баласы гусул алуу талап кылынбаган учурларда да гусул алып, жуунуп-тазаланып турушу керек.
        </item>
        <item>Суроо: Азыркы тапта "Жашоо – баарына бирдей, эркек да, аял да тең” деген сыяктуу сөздөр айтылып, аялдарга зулумдук кылынууда. Эң оор, эң төмөн жумуштарда деле аялдар иштеп жүрөт. Ислам дининде аял киши үйдүн ичинде жана сыртында жумуш жасап, акча табууга мажбурбу? Динибиздеги аялдардын укуктары кандай, ушул тууралуу маалымат бересизби?

Жооп: Исламга чейин аялдардын эч кандай кадыр-баркы жок болчу. Араптар кыз перзенттерин тирүү бойдон көмүшчү. Каабанын айланасында да аялдар жылаңач жүрө беришчү. Ислам дини келгенден баштап бул жаман адаттар жоюлду.

- Азыркы заманда дагы дүнүйөнүн көп жерлеринде аялдарга кордук көрсөтүлүүдө. Кечээ гана өткөн союздук доордо аялдарга зулумдук кылынды, мажбурлап колхоз, совхоздордо эркектер сыяктуу эң оор жумуштарда, эркек башчылардын кысымы астында арзыбаган акчага кыйнап иштетилди. Бирок, зулумдуктун арты узакка созулбайт. Белгилүү болгондой соңуна жетти.

Батыш элдери делген христиан өлкөлөрдө жана Ислам өлкөлөрү делген Азия элдеринде деле аялдар завод-фабрикаларда, соода-сатыкта эркектер сыяктуу жумушка тартылууда. Көбүнүн турмушка чыкканына өкүнүп жүргөндөрү, сот мекемелери ажырашуу арыздарына толуп жаткандыгы көрүлүүдө.

Бир жазуучу аял мындай дейт: "Көргөзмөлөргө барган сайын сандарын жалтыратып, соңку модель машинанын үстүндө отурган кыска этектүү юбка кийген тирүү маникендерди көргөнүмдө ичим ачышат, жүрөгүм сыздайт. Ошондой эле аялга таң каламын. Азбы-көппү өзүн сыйлаган бул аялдар ал жерде туруп машиналардын аксессуары сыяктуу өзүн соодага коюуга кантип чыдай алууда. Аялзатын мынчалык төмөндөткөн ушундай аялдар да, жана аларды ушуга отургузуп, кардарды алдап товарын сатууга аракет кылып жаткандар да мени ыза кылат.”

Аял өзүнө Ислам дини берген кадыр-баркты, жеңилдиктерди, эркиндикти билсе бүткүл жер бетиндеги аялдардын баары мусулман болушмак.

Мусулман аял - султан. Динибиз аялга өтө бийик кадыр-барк берген. Ал эми эркекке көп жоопкерчилик жүктөгөн. Исламда аял үй ичинде жана сыртында жумуш кылууга, акча табууга мажбур эмес. Турмушга чыккан болсо күйөөсү, чыкпаган болсо атасы, атасы жок болсо эң жакын эркек тууганы эмгектенип, анын муктаждыктарын камсыз кылууга мажбур. Жакын тууганы жок болсо же кедей болсо "Байтул мал”, б.а., мамлекеттик казына ар түрдүү керектөөлөрүн камсыз кылып берүүгө мажбур.

Исламда оокат кылуу жүгү эркек менен аял арасында бөлүштүрүлгөн эмес. Эч бир эркек аялын талаада, завод-фабрикада же кандайдыр бир жумушта иштөөгө мажбурлай албайт. Эгер аял өз кааласа жана күйөөсү дагы буга ыраазы болсо аял өзүнө ыңгайлуу болгон жумушта иштей алат. Бирок, иштеп тапканынын баары өзүнүкү болот.

Мусулман аял соода-сатык, илим, өнөр жай, дыйканчылык менен алектенүүгө мажбур болбосо да, булар менен алектенүүгө, акча табууга тыюу салынган эмес, харам да эмес. Бирок, булар менен алектенгенде жана илим үйрөнгөндө эркектерге аралашып кетпөөсү, аларга ачык көрүнбөөсү, харамдан узак болуусу керек. Аялдын кылган күнөөлөрүнүн жазасын ага ошол күнөөнү кылууга уруксат берген күйөөсү да тартат. Ал эми эркектин кылган күнөсүнүн аялга зыяны жок.

Мусулман аялдын үй иштерин кылуусу анын ихсаны (жакшылыгы) болуп саналат, өтө сооптуу болот. Кылбаса күнөө эмес. Эч ким мажбурлап кылдыра албайт. Расулуллах алейхиссаламдын доорунан ушул күнгө чейин мусулман аялдар бул ихсанын (жакшылыгын) орундап келишкен.

Ар бир аял - бир эркектин кызы, эже-карындашы, аялы же болбосо энеси. Аялдарга жаман, жаңылыш нерселерди ылайык көрбөш керек. Аларды татыктуу түрдө кадырлай билүү керек. (Р. Насихин)

Хадиси шарифте мындай делген:

 "Момун жаман мүнөздүү деп аялына ачууланбасын! Жакшы мүнөзү да болот.” (Муслим)

"Аял алсыз жаратылган. Алсыздыгын унчукпоо аркылуу жеңгиле! Үйдөгү кемчиликтерин көрбөөгө аракет кылгыла!” (Ибн Лал)

"Аялы менен жакшы мамиледе болуп, азилдешкен адамды Аллаху таала жакшы көрөт, ырыскысын көбөйтөт.” (Ибн Лал)

 "Мусулмандардын эң жакшысы, эң пайдалуусу -  аялына эң жакшы, эң пайдалуу болгону. Силердин араңарда аялына эң жакшы, эң кайрымдуу, эң пайдалуу болгону - менмин.” (Насаи)

"Аялына жылмайып караган эркектин амал дептерине бир кулду азат кылгандай сооп жазылат.” (Р. Насихин)

"Аялдарды тектүү жана кадырлуу адам гана кадырлай алат. Аларды жаман жана төмөн адам гана кор көрөт.” (И. Асакир)



Суроо: "Исламда аялдардын кадыры жок”, - деп айтылып жатат. Исламда аялдын орду кандай?

Жооп: Динибизди билбеген адамдын Исламдын аялга берген кадыры тууралуу сөз сүйлөөсү сокур адамдын пилди сүрөттөөсүнө окшойт. Бир сокур киши пилдин бутун кармап көрүп: "Пил тирек сыяктуу”, - дейт. Башка бир сокур киши пилдин денесин карпап көрүп: "Пил дубал сыяктуу”, - дейт. Көргөн адам менен көрбөгөн адам бирдей боло албагандай эле билген адам менен билбеген адам дагы бирдей эмес.

 Эркектер кемчиликти дайым өзүндө деп ойлоого тийиш

Курани каримде адамга келген кыйынчылыктар кылган күнөөсүнөн улам келе тургандыгы билдирилген. Фудайл бин Ияд хазреттери: "Динге туура болбогон иш кылганымды аялымдын мүнөзүнүн өзгөрүүсүнөн байкачумун. Дароо ал ишиме тобо кылган кезимде аялымдын дагы мүнөзү дароо оңдолчу. Ошентип тообомдун кабыл болгонун түшүнчүмүн”, - деген. Андай болсо мусулман эркек аялы менен жакшы мамиледе болот. Анткени, эркектердин мойнунда аялдардын да акылары бар. Хадиси шарифте: "Аялдарыңарды таарынтпагыла! Алар - Аллаху тааланын силерге берген аманаты. Алар менен жылуу мамиледе болгула, жакшылык кылгыла!” (Муслим)

Үйгө келгенде аялына салам берип, ал-ахыбалын суроо керек, таарынычына, кубанычына орток болуу керек. Анткени, ал- башкалардан үмүтсүз жана өзүнө гана байланган жолдошуң, дартыңа шеригиң, көңүлүңдү көтөрүүчү, бала тарбиялап өстүрүүчү жана түрдүү муктаждыктарыңды толуктоочу. Эркектер кемчиликти, күнөөнү дайым өзүндө деп билүүгө тийиш, "Эгер мен жакшы болгонумда, ал мындай болмок эмес” деп ойлоо керек. Аялынын жакшылыгын, намыскөйлүгүн Аллаху таала берген чоң ниматы деп билүү керек. Аялынын жаман мүнөзүнө жумшак, сабырдуу мамиле кылуу керек. Жакшылыгы көбөйүп, бардык иштерин кубанып жасаганда ага дуба кылып, Аллаху таалага шүгүр кылуу керек. Анткени, жакшы аял - чоң нимат. Жакшы мамиледе болуу бир гана аны таарынтпоо эмес, ошондой эле андан келген кыйынчылыктарга дагы чыдоо. Тактап айтканда, эркек "мен жакшы күйөөмүн” дегиси келсе аялынан келе турган кыйынчылыктарга да чыдоосу, сабыр кылуусу керек. Хадиси шарифте: "Аялынын жаман мүнөзүнө сабыр кылган эркек Аййуб пайгамбардын сабыры үчүн берилген соопторго ээ болот”, - деп билдирилген. Жакшы мусулман болуу үчүн аялы менен жакшы мамиледе болуу шарт. Курани каримде: "Алар менен жакшы мамиледе болгула!” - деп билдирилген. (Ниса сүрөсү, 19)
        </item>
        <item>Суроо: Эркектин аялынын үстүндө кандай акылары бар?

ЖООП:

Эркектин дагы аялынын үстүндө көп акылары бар. Аял күйөөсү менен жакшы мамиледе болуусу керек! Хадис-и шарифте мынадй деп айтылат:

"Аялдын жихады – күйөөсү менен жакшы мамиледе болуу.” [Таберани]

Бир аял күйөөсүн жакшы кабыл кылып, жакшы сөздөрдү айтып ыраазылыгын алууга аракет кылчу эле. Пайгамбарыбыз (алейхиссалам) ал аялдын бул аракетинен улам күйөөсүнө мындай деп буюрду:

"Аялыңа салам айт, шейиттик сообунун жартысына ээ болгондугун кабарла!” [Шира]

Аялдардын Жаннатка кирүүлөрү эркектерге караганда жеңил. Бир хадис-и шарифте мындай деп айтылды:

"Аял беш убакыт намазын окуп, орозосун кармап, өзүн чоочундардан сактаса жана күйөөсүнө баш ийсе Жаннатка кирет.” [Ибни Хиббан]

Күйөөсүн ыраазы кылган аялга коркуу жок. Эки хадис-и шарифте мындай деп айтылган:
"Күйөөсү ыраазы болуп кайтыш болгон аял Жаннатка кирет”. [Тирмизи]

"Күйөөсүнө махабат көрсөткөн, бала төрөгөн, ачууланганда же күйөөсү өзүнө ачууланганда күйөөсүн ыраазы кылганга чейин уктабаган аял Жаннаттык болот”. [Таберани]

Аял үчүн кооздук буюмдары мубах. Булард алуу үчүн күйөөсүн мүшкүл жагдайга түшүрбөө керек, чоочун көздөргө мынадй зинаттарын көрсөтпөөсү керек! Ушунда гана зинаттары Жаннатка кирүүсүнө кедерги болбойт.

Бир хадис-и шарифте:

"Жаннатта аялдардын аз экендигин көрдүм. Себебин сурадым. "Аларды алтын жана зинат буюмдары алаксытты”, - деп айтышты”. [И.Ахмед]

Күйөөсүнө колдон келишинче жарык маанайлуу мамиле кылып, сүйүүсүн көрсөтүүсү керек, тил менен дагы аны таарынтпоо керек. Хадис-и шарифте айтылды:

"Кыяматта Аллаху таала күйөөсүнө тили менен кыйынчылык тарттырган аялдын тилин 70 аршын узун кылып, мойнуна оройт. Күйөөсүн жаман көз менен караган аялды башы кесик жана денеси бырчаланган абалга айлантат”. [Шира]

"Сенден эмне көрүпмүн” деп жакшылыкка нанкөрлүк кылбоосу керек! Эки хадис-и шарифте мындай деп айтылат:

"Эгер күйөөлөрүнө каршы куфран-и нимат кылышпаганда намаз окугандар дароо Жаннатка киришмек” [Шира]

"Жаханнамдагылардын көбү аялдар экенин көрдүм. Себеби, көп лаанат айтышат жана күйөөлөрүнө карата куфран-ы нимат кылышат.” [Бухари]

Күйөөсүнө бир жакшылык кылган болсо колко кылбоосу керек. Жеп-ичүү, кийинүүдө күйөөсүн таарынпоосу керек, кыла албай турган нерсесин андан сурабоосу керек! Күйөөсүнүн ар-намысын коргоп, ар бир ишинде анын ыраазылыгын таап, көңүлүн көтөрүүгө аракет кылуусу керек! Хадис-и шарифте:

"Күйөөнүн аял үстүндөгү акысы менин силердин үстүңөрдөгү акым сыяктуу. Андай болсо күйөөсүнүн акысын сактабаган Аллаху тааланын акысын сактабаган болот” [Шира]

Аял күйөөсүн капалантпоосу керек.

Бир күнү Хазрет-и Фатыма ыйлап атасынын алдына келет. Расулуллах мындай деп буюрду:

- Йа Фатыма, эмне үчүн ыйлап жатасың?

- Байкабай айткан бир сөзүмө Али мага ачууланды. Кечирим сурадым. Бирок, аны капага салгандыгым үчүн ыйлап турам.

- Кызым, Аллаху тааланын ыраазылыгы күйөөнүн ыраазылыгына байланыштуу экендигин билбейсиңби. Дайыма күйөөсүнүн ыраазылыгын издеп, күйөөсү болсо андан ыраазы болгон аял кандай бактылуу. Аялдар үчүн эң үстөм ибадат күйөөсүнө баш ийүү. Эгер эркек аялынан ыраазы болсо ал аял каалаган эшигинен Жаннатка кирүүгө акылуу болот. Күйөөсүн капаланткан аял аны ыраазы кылганга чейин Аллаху тааланын лаанатында болот”. [Р.Насихин]

Күйөөнүн акыларына сак болуу аялга жихад кылгандай сооп алып келет. Хадис-и шарифте айтылды:

"Күйөөнүн акысын көзөмөлдөө Аллах жолунда жихад сыяктуу”. [Таберани]

"Аял күйөөсүнүн уруксатысыз нафил орозо кармай албайт. Эгер кармай турган болсо ач жана суусуз калган болот, сооп таба албайт. Күйөөсүнүн уруксаты болбостон көчөгө чыга албайт. Эгер чыга турган болсо көктөгү периштелер үйүнө кайтканга чейин ага лаанат айтышат. [Таберани]

"Бир эркек бир муктаждыктан улам аялын чакырса аялы тандырдын башында турса да дароо ага жооп берсин!” [Тирмизи]

"Күйөөсү чакырганына карабай төшөккө келбеген аялга периштелер таң атканга чейин лаанат кылышат.” [Бухари]

"Уруксатсыз үйдөн чыккан аялга күйөөсү ыраазы болгонго чейин күн жана ай тийген бардык нерсе лаанат кылат.” [Дайлами]

"Аял күйөөсүнүн уруксатысыз [эне, ата, бир туугандар да буга кирет] эч бир адамды үйүнө киргизе албайт, нафил намаз окуй албайт.”  [Таберани]

"Аялдарыңарды кооз кийинүүдөн тыйгыла! Бани Исраил аялдары кооз кийинип мечитке бой көтөрүп баскандыктары үчүн лаанаттанган.” [Ибни Маже]

"Күйөөсү ыраазы болгонго чейин аялдын намаздары жана эч бир жакшылыгы кабыл болбойт.” [Таберани]

"Аялдын намаздары кабыл болбойт” деген сөз намаз карызынан кутулат, бирок, намаз окуу менен таба турчу чоң соопко ээ боло албайт дегенди түшүндүрөт. Намазы бошко кетет деп айтылып жаткан жок.

Бир аялдан күйөөсү ыраазы болбосо аял күнөөсүнүн жазасын өтөгөндөн кийин Жаннатка кирет. Жаннатка бир гана капырлар кирбейт. Мусулмандын күнөөсү көп болсо да акыры сөзсүз Жаннатка кирет.

Эр жана аял ынтымактуу жашап, бири-биринин ыраазылыгын алууга аракет кылуулары керек.

Суроо: Күйөөмөн кабарсыз мавлитке, вааз тыңдоо үчүн, намаз окуу үчүн мечитке, коңшуларымдын үйүнө барсам туурабы?

ЖООП

Зарыл болгон дин илимдерин күйөөсү үйрөтпөгөн аял ылайыктуу бир мугалим устаз аялдан буларды үйрөнүп алуу үчүн уруксатсыз бара алат. Күйөөңүз уруксат берсе дагы кошуналарда орду жок ылайыксыз кеп сөздөр сүйлөнө турган жыйналыштарга барууңузду сунуштабайбыз. Аялдардын мечиттерге да баруулары орундуу эмес. Бир канча аял жыйналып илмихал китеп окуулары өтө жакшы болот.

Суроо: Сыртка ар бир чыккан сайын күйөөмдөн уруксат алуум керекпи?

ЖООП

Бир жолу уруксат алынат. Б.а., каалаган убагымда сыртка чыгып келсем болобу дейсиз. Жарайт десе дайыма чыга аласыз. Чыкпа десе ишке, жумушка да бара албайсыз. Үйдө ага тийиштүү мал-оокаттарды да анын уруксатысыз кайырчыларга, конокторго бере албайсыз. Б.а., конокко бир чыны чай бере албайсыз. Бирок, "Каалаган нерсеңди каалаган жерге сарптай аласың же каалаган маалда каалаган жерге бара аласың” деген сыяктуу уруксат алсаңыз каалаган нерсенизди каалашыңызча сарптайсыз, каалаган жериңизге бара аласыз. Уруксатсыз кылбоо керек

Суроо: Аял барган жеринде ушак айтып, жалган сүйлөсө кылган күнөөлөрү күйөөсүнө да жазылабы?

ЖООП

Билбесе жазылбайт. Күнөө кыла тургандыгын билип туруп жибере турган болсо анда жазылат.

Суроо: Муким болгон аял башка шаардагы күйөөсүнүн же махрам болгон тууганынын жанына махрамсыз бара алабы?

ЖООП

Муким болсо бара албайт. Сапарда болсо бара алат. Мисалы күйөөсү менен Бишкекте жашашат. Күйөөсү менен Караколго барды дейли. Кайра күйөөсү Бишкекке кайтса, аялы болсо бир аптадан кийин жанында махрам бир тууганы жок болсо да Бишкекке күйөөсүнүн жанына келе алат.

Аялдын жихады

Суроо: Аялдын жихады кандай болот?

ЖООП

Рияд-ун Насыхинде мындай деп айтылат:

Расулуллах алейхиссалам үй иштерин Хазрет-и Фатымага, тыштагы иштерди Хазрет-и Алиге берип, бул тууралуу мындай деген:

"Аялынын үйдө отуруусу үчүн жумушун кылып, муктаждыктарын таап, аны чоочун эркектердин көзүнөн сактаган адам уммат-и Мухаммеддин душманга туткунга түшкөндөрүн сатып алып, азат кылгандай соопко жетет.”

"Йа, Фатыма, күйөөсү ыраазы болгон аялы кандай бактылуу. Аллаху тааланын фарз кылгандарын кылуудан жана күйөөсүнө баш ийүүдөн кийин аялдарга жүн ийирүүдөн, жип бүгүүдөн да үстөм иш жок. Бир саат жүн ийирүү, жип бүгүү же токуу аялдар үчүн бир жыл ибадат кылуудан да сооптуу. Токуган ар бир жибинчелик амал дептерине бир шейит сообу жазылат”
        "Беш убак намазын окуган, малынын зекетин берген, Рамазан орозосун кармаган, күнөө болбогон иштерде күйөөсүнө баш ийген жана тасаттурду [жоолук салынган, аврат жерлерин жапкан] сактаган аял Жаннатка каалаган эшиктен кирет.”

Пайгамбарыбыз (алейхиссалам) өз кызына жана башка аялдарга шейиттик сооп алуу үчүн үй иштери менен алейтенүүнү буюрууда. Башка бир хадис-и шарифте болсо: "Аялдын жихады – күйөөсү менен жакшы мамиледе болуу”, - деп айтылды. (Шира)

Тил табыша албаган күйөөнүн акысы

Суроо: Жаман мүнөздүү күйөө менен дагы диндин буйруктарына ылайык мамиледе болуу керекпи?

ЖООП

Заалымга да, зулумдук көргөн адамга да дин кандай буйрук кылган болсо ошондой мамиле кылуу керек. Жакшылык кылган, аялын капалантпаган күйөөнүн эмнесине сабыр кылуу керек? Аял чатак болсо күйөөсү сабыр кылат, күйөөсү чатак болсо аялы сабыр кылат. Бул сыноодо сабыр кылган адам көп сооп табат. Жамандык кылган адам өзүнө жамандык кылган болот.

Зулумдукка учурагандардын, сабыр кылгандардын жардамчысы Аллах. Аллаху таала эч кимдин акысын эч кимге жегизбейт. Сабыр кылгандарга сансыз сыйлыктарды берет.

Аял-күйөө бири-биринин жаман мүнөздөрүнө сабыр кылуулары керек! Хадис-и шарифте: "Аялынын жаман мүнөздөрүнө чыдаган эркек балээлерге сабыр кылган Эййуб алейхиссалам сыяктуу сыйлыктарга жетет. Күйөөсүнүн жаман мүнөзүнө сабыр кылган аял дагы Хазрет-и Асия сыяктуу соопко жетет”, - деп буюрулду. (И.Газали)

Куран-и каримде дагы Аллаху тааланын сабыр кылгандар менен бирге боло тургандыгы жана сабыр кылгандардын сыйлыктарынын эсепсиз бериле тургандыгы билдирилген. (Энфал 46, Зумер 10)

Жакшы адам дегендик бир гана башкаларга жамандык кылбаган адам дегенди билдирбейт. Башкалардан келе турчу жамандыктарга да сабыр кылган адам болуп саналат.

Суроо: Күйөөнүн динге кайчы болгон буйруктарына баш ийүү керекпи?

ЖООП

Эч бир күйөө аялына динге кайчы буйрук бере албайт. "Ичимдик ич, намаз окуба, көчөдө ачык жүр” дей албайт. Дей турган болсо аткарылбайт. Пайгамбарыбыз: "Халыкка каршы болгон иште кулга баш ийилбейт”, - деп буюрууда. (Хаким)

Эне-ата айтса да, амир айтса аткарылбайт. Бирок, ошондой болсо муну жасабоонун жакшы жолун издөө керек.

Эркектин акысы көп

Суроо: Аялдардын акылары тууралуу билдирдиңиз. Эркектердин акылары жокпу?

ЖООП

Эркектин аялдын үстүндөгү акылары көбүрөөк. Хадис-и шарифтерде айтылды:

"Күйөөсүнүн төшөгүнөн качкан аялга периштелер таң атканга чейин лаанат кылат.” [Бухари]

"Аялдын үстүндө эң чоң акы ээси болгон адам – бул күйөөсү, эркектики болсо – энеси” [Хаким]

"Аял күйөөсүнүң акысын өтөмөйүнчө Аллаху тааланын акысын өтөгөн болбойт.” [Таберани]

Азыркы күндө иштөө шарттары оор, акча табуу өтө кыйын. Иш этикасы, жвкшы мүнөз жок калган сыяктуу. Эркек көп убакта бул шарттардын каршысында стресс, депрессия болуп, көп кыйынчылык тартат. Үйүнө чарчап келет. Нерв системасы бузулат. Муну калыбына келтирип, кыйынчылыктарын унуттуруп, анын көңүлүн көтөрүү, ага көмөкчү болуу милдети аялга түшөт. Мындай абалда үйгө келген күйөөсү акылуу түрдө аялынан эч болбогондо жылуу сөз, жарык маанай жана көңүл бурууну каалайт. Эгер муну дагы көрө албаса абалы андан бетер болот. Сөздөрү жана кыймыл-аракети демейдегидей болбойт. Мындай жагдайда аялга түшкөн вазыйпа бул аталган нерселерди аткара албаса дагы жок дегенде унчукпай, аны андан бетер капалантпоосу керек. "Үйдө тынчтыгы болбогон адам зынданда” деп айтылат.

Мынчалык кыйын абалда болгон адамдан ар кандай күтүлбөгөн иштерди көрүүгө болот. Аял мындай абалда чыныны ташытып жиберген акыркы тамчы болбоосу керек. Тескерисинче, дароо абалды түшүнүүгө аракет кылып, ага ыйбаа кылып сабырга үндөөсү керек. Күйөөсү үйдө болгон кезде үй иштери менен алектенбей анын көңүлүн көтөрүүсү керек. Иштерин ал үйдө жок кезде жасаоого аракет кылуусу керек. Аялдарга дайым айтчу сунушубуз мына ушу: Көчөнү от баскан, намыс, ахлак деген жокко эсе, күйөөңөргө ээ болгула, жакшы ахлак, таттуу сөз, даамдуу тамак, үйдүн ирети жана тазалыгы менен же болбосо ал жактырган эмне болсо ошол жол менен күйөөңөрдү үйгө байлагыла. Ал болсо үйгө карай кадам таштаганга ашыгып туруусу керек. "Уяны ургаачы куш салат” дешкен экен.

"Шайтандар капырлар менен эмес Мусулмандар менен алейтенишет” деп айтылууда. Напсибиз кутурууда. Тасаттурга, намазга, дурус ыйманга каршы кутурууда. Шайтан балдарын таң азандан жиберип, кеч отчет алат экен. Бири намазын буздурдум дейт, бири орозосун буздурдум дейт экен. Дагы бири чыгып арам жедирдим дейт экен. Баарына жарайсың дейт экен. Дагы бири чыгып бир аял менен күйөөсүнүн ортосун буздум дейт экен. Шайтан буга өтө кубанып, азаматсың деп баягы шайтандын маңдайынан өбөт экен. "Эң чоң ишти аткарыпсың, бул болгон болсо анда калганы убакыт менен өзү бузулат”, - дейт экен. Ошондуктан, дайыма сак-сергек болуу керек, шайтан менен напсиге мүмкүндүк бербөө керек.

Исламият жеке эле аялга же эркекке келген эмес. Жеке эле энеге, атага же балага келбеди, бардыгына келди. Бардыгы буга баш ийүүгө аргасыз. Ким баш ийе турган болсо дүнүйөдө жана акыретте ырахаттыкка жетет, пайдасын көрөт. Машиненин бир дөңгөлөгү жарылса машине жүрбөт, сааттын бир тиши сынса саат жүрбөйт, ошол сыяктуу эле үй-бүлөдө биринин жаңылышы бардык үй-бүлөнүн тынчтыгын, тартибин бузушу мүмкүн.

Ушуну эске алып ар ким дыкат болуп, өз чегин жана вазыйпасын билүүсү керек, кемчилиги болгон болсо кечирим сурап, жаңыдан барак ачып, жаңы бир башталгыч менен турмушту көтөрүңкү маанай менен улантуусу керек. Динибизде таарынтуу болбогондугу сыяктуу таарынуу дагы жок. Мусулманга карата дайыма кечиримдүү болуп, кемчиликтерин жаап, аларды көрбөгөндөй мамиле кылуу керек. Мен билбеген бир себеп жагдайы бар чыгар деп аны кечирүүсү керек. Кечирген кечирилет, сүйгөн сүйүлөт.

Жолдошунан уруксат алуу

Суроо: Эркек бир жерге бара турган болсо аялынан уруксат албайт дагы эмне себептен аял күйөөсүнүн уруксатын алуусу керек?

ЖООП

Динибиз эң оор жоопкерчиликти эркекке жүктөгөн. Эркектинр милдети иштеп, үйдү багуу, аялын күнөөлөрдөн жана ар түрдүү коркунучтан коргоо. Аял иштөөгө мажбур болбогондугу сыяктуу үй иштерин да аткарууга мажбур эмес. Күйөөсүнүн кылган күнөөлөрүнө да жоопкер болбойт. Бирок, эркек аялынын күнөөлөрүнө да жоопкер. Ошондуктан, күйөөсү аялынын күнөө кылынган жерлерге баруусуна ыраазылык кыла албайт, эгер ага ыраазы боло турган болсо өзү дагы күнөөгө кирет. Мына ошондуктан аял бир жерге барарда күйөөсүнөн уруксат алууга мажбур.

Тарбиясыздык

Суроо: Бир аял күйөөсүнүн жанында тарбиясыз болуп отуруусу туурабы?

ЖООП

Туура болбойт. Расулуллах алейхиссалам кызынын жанында дагы буттарын узатып отурчу эмес.

Нафиле үчүн уруксат суроо

Суроо: Нафиле намаз окуу жана нафиле орозо кармоо үчүн күйөөсүнөн уруксат алуусу керекпи?

ЖООП

Ооба, намаз, орозо сыяктуу нафиле ибадаттарды кылууда уруксат алуусу керек. Эки хадис-и шарифте:

"Аял күйөөсүнүн уруксатысыз [нафиле] орозо кармай албайт”. [Бухари, Муслим]

"Аял күйөөсүнүн уруксатысыз үйгө эч кимди киргизе албайт жана [нафиле] намаз окуй албайт. [Таберани]

Хазрет-и Сафвандын аялы: "Йа Расулаллах, намаз окуганда күйөөм мени урууда”, - деп даттанат. Хазрет-и Сафван болсо: "Ал бир рекетте узун эки сүрө окуп жатат. А мен буга тыюу салгам”, -дейт. Расулуллах ал аялга: "Бир сүрө окуу жеткиликтүү”, - деп буюрду. (Абу Давуд)

Бул хадис-и шарифтер көрсөткөндөй үйдө тынчтык болуу үчүн аял күйөөсүнөн кабарсыз иш кылбоосу керек. Аялдын күйөөсү менен тынч жашоосу кыла турган нафиле ибадаттарынан да жогору жана көп сооп алат.

Айланага кыйынчылык көрсөтүү

Суроо: Кошунабыздын аялы абдан тажаал. Күйөөсү да, айланасындагылар да жамандыгынан улам кыйын жагдайга туш болушкан. Намазын дагы окубайт. Күйөөсү күнөө болбой турган болсо ажырашам деп айтууда. Мындай аялдан ажырашуу күнөө эмеспи?

ЖООП
Оңдолуусу жана жакшылык менен кармап туруусу мүмкүн болбосо коңшуларына жана күйөөсүнө кыйынчылык тарттырган же намазын окубаган, андан башка фарздары да аткарбаган аялдан ажырашуунун күнөө эмес экендиги дин китептеринде жазылуу.

Харамды халал кылуу

Суроо: Кээ бир аялдар: "Бир кыз үйлөнгөндөн кийин күйөөсү кааласа кашын ала алат, шакек, билерик сыяктуу кооздук буюмдарын көчөдө тагып жүрө алат”, - деп айтууда. Бир күйөөнүн харамда халал кылуу укугу барбы?

ЖООП

Эч ким харамды халал кыла албайт. Эне-ата, күйөө жана амир динге кайчы буйрук берсе бул буйрукка баш ийүү туура эмес, себеби, Пайгамбарыбыз (алейхиссалам): "Халыкка каршы болгон иште кулган баш ийилбейт”, - деп буюрууда. Мисалы алар "Ичимдик ич, намаз окуба, жоолук салынба!” дешсе да харам болгон нерселер кылынбайт. Аялдардын каш алдыруусу, шакек, билерик салынып, булар көрүнгөн абалда сыртка чыгуулары харам болгондуктан эч ким буларга хала дей албайт жана буларды халал кыла албайт.
        </item>

        <item>Суроо: Жакында жубайым төрөгөн болчу. Төрөлгөн баланын атын коюу жолдорун түшүндүрүп берсеңиз, кандай талаптары бар? Негизи бала төрөлгөндө кандай амалдарды аткаруу керек?

Жооп: Балага коюла турган же мурда коюлган аттын маанилери динибизге жана каада-салттарыбызга туура келеби же келбейби ушуну билүү керек. Туура келбесе, мааниси жаман болсо аны өзгөртүү керек. Хадиси шарифте: "Ысымы жаман болгон адам аны жакшы ысымга өзгөртсүн!” – деп буюрулган. (Барика) Хазрети Айша энебиз: "Расулуллах жаман ысымдарды өзгөртчү”, - деген. (Тирмизи) Мусулман эместердин атын койуудан да сактануу керек. Хазрети Имам Раббани: "Бир мусулман капырдын ысымын алуудан арстандан качкандай качууга тийиш. Андай ысымдар жана ал ысымдардын ээлери Аллахтын душмандары”, - деген. (Мектубати Раббани)

Хадиси шарифтерде мындай деп айтылат:

"Балага жакшы ат койуу, динин үйрөтүү жана убагы келгенде үйлөндүрүү - баланын атасындагы акыларынан.” (Абу Нуайм)

"Кыяматта атаңардын аты менен чакырыласыңар. (Мисалы, Али кызы Амина деп) Андай болсо атыңар жакшы болсун!” (Абу Давуд)

Жакшы аттар өтө көп. Маселен, Пайгамбарыбыздын жубайлары, кыздары, сахабалардын аттары, олуялардын ысымдары, Аллаху тааланын Асма-и хуснасынан (99 ысымдарынан) жаиз болгондорун койууга болот.

Аттардын жакшы болушу үчүн Курани каримде өткөн болушу шарт эмес. Жүз миңдеген сахабалар болгон, бирок, Хазрети Зейдден башка эч биринин аты Куранда өткөн эмес. Өзгөчө ат болсун деп же эң жакшы ат болсун деп Курани каримде аталган ысымдардын же сөздөрдүн каалаган бирин коюу туура болбойт. Анткени,Курани каримде жакшы ысымдардын жанында капырлардын да ысымдары бар, шайтандын ысымы бар. Мындай аттарды койуу дурус эмес. Курани каримде өткөн чагылган, барды-келди, жүрдү деген маанилерди билдирген арапча сөздөрдү да ат кылып коюп жаткандар кездешет. Мындай аттарды койуу жаиз болсо да, олуялардын, пайгамбарлардын аттарын койгон жакшыраак болот.

Тилекке каршы бизде ысымдардын тизмеси жок. Жалпы адам ысымдарын тандоо учурунда Исламга каршы душмандыгы менен таанылган заалымдардын (мисалы, Абу Жахл); капырлардын, бузукулардын аттарын, мусулманга жарашпай турган аттарды, маанисиз сөздөрдү пайдаланбоо керек. Ислам алымдарынын айтымы боюнча Аллаху тааланын Асма-и Хусна, б.а., жакшы ысымдарынын арасынан "Алий, Азиз, Мажид, Мужиб, Рафи, Рашид” сыяктууларын ысым иретинде адамга койууга болот.

Балага ысымды илимдүү, салих адамга койдуруу керек! Асхабы кирам балдарынын ысымдарын сүйүктүү Пайгамбарыбызга койдурушчу. Наристеге ысым коюп жатканда баланын атасы, чоң атасы же жашы улуу, илими эң көп болгон киши баланы кучагына алып, даараттуу болуп кыбыла жакты карайт. Наристени башка адам кармап турса да болот. Өйдө туруп оң кулагына азан, сол кулагына коомат айтат. Атын үч жолу кайталаган жакшы болот. Ал арада наристенин оозуна таттуу нерсе тийгизген жакшы болот.

Пайгамбарыбыз Хазрети Хасан туулган кезде кулагына азан окуган. Азан окуй турган адам баланы жаздык сыяктуу жумшак бир нерсенин үстүнө жаткырып коюп кучагына алат. Баланы бирөө кучагына алып, азанды башка бирөө да окуса болот. Бир хадиси шарифте мындай делген:

"Жаңы төрөлгөн баланын оң кулагына азан, сол кулагына коомат окулган кезде "Умму сибиан” деп аталган оорудан сактанган болот.” (Байхаки)

Наристеге ысым койгон соң салих перзент болушу үчүн жана динге кызмат кылышы үчүн дуба кылуу керек. Сүйүктүү Пайгамбарыбыз: "Йа, Раббим! Бул баланы кайырлуу, салихтерден кыла көр жана жакшы чоңоюп жетилүүсүн насип кыла көр!” - деп дуба кылган.

Абу Мусал Ашари хазреттери: "Балам туулганда аны Расулуллахга алып бардым, атын Ибрахим деп койду”, - деди. Амр бин Шуайбдын атасы: "Расулуллах жаңы туулган балага жетинчи күнү ат коюлуусун жана акика мал союлуусун буйрук кылды.” (Тирмизи)

Бухариде: "Эгер акика союлбай турган болсо бала туулган убакытта аты коюлат жана оозуна таттуу тийгизилет”, -деп айтылган.

Наристеге ат коюлуп жатканда баланын атасы, чоң атасы же жашы улуу, илим эң көп болгон адам баланы кучагына алып, даараттуу болуп кыбыланы карап турат. Өйдө туруп оң кулагына азан, сол кулагына коомат айтат. Атын үч жолу кайталаган жакшы болот. Ал арада наристенин оозуна таттуу нерсе тийгизүү жакшы болот.

Акика союу дагы сооп болот. Акика – бала ниматы үчүн Аллаху таалага шүгүр кылуу максатында союлчу мал. Акика малы Курман айтта союлчу мал сыяктуу болуу керек.

Акика баланы балээ-кырсыктан, оору-сыркоодон коргойт. Кыяматта эне-атасына шапаат кылат. Эркек бала үчүн эки, кыз бала үчүн бир кой союлат. Союлган акиканын этин өзү жана бай-кедей баары жей алат. Бышырып же бышырбай деле бай-кедей баарына берсе болот. Саадат-и Абадиййа китебинде мындай деп жазылган: "Жетинчи күнү ат койуу, чачын кырып, чачынын салмагы канча болсо ошончо алтын же күмүш садага берүү жана мүмкүнчүлүк болсо акика коюн сойуу мустахаб болуп саналат.”

Чачын албай божомолдоп берсе да болот. Алтын же күмүштүн ордуна кагаз акча берсе да, жети күндөн кийин берсе да болот.
</item>
        <item>Экектер үчүн да, аялдар үчүн да өмүр бою ынтымакта жашоо үчүн чыдамдуу жана сабырдуу болуу керек. Ата-бабаларыбыз бекеринен "Мээнетсиз жакшылык болбойт” деп айтышкан эмес.

Ынтымакта, жакшы карым-катнашта жашоо үчүн кыйынчылыктарга чыдап, "меники туура” дебеш керек, бул ынтымаксыздыкка жол ачат.

Тажрыйбалуу мусулман бир эненин кылымдар мурда кызына айткан мындай насааты бар:

«Кызым, туулуп өскөн, жылдар бою ичинде жашаган бир уядан чыгып, чоочун жерге барасың, сен али табият-мүнөзүн жакшы биле элек бир адам менен жашайсың.

Сен ага жер бол, ал сага асман болсун.

Сен ага үй бол, ал үйдүн тиреги болсун.

Сен ага күң бол, ал сага кул болсун.

Сүйүүсүн азайтпооң үчүн ага кыйынчылык тарттырба.

Сени унутпоосу үчүн андан узак калба!

Сенден башкасын көрбөөсү үчүн, сенден башканын жытын албоосу үчүн анын көзүн, кулагын, мурдун жакшы коргооң керек, сенден дайыма жакшы нерселерди уксун.

Үйүңдө отур, үй жана кол ишмердигиң менен алек бол!

Тамак-аш, кийим-кечеден эмне алып келип берсе ага канаат кыл, тиги-муну алалбайбыз деп эч качан даттанба!

Күйөө акысын өз акыңан мурда көр!

Күйөөңдүн туугандарынын акысын да алдыда карма!

Тартип жана тазалыкка дыкат бол!

Коңшулар менен ынтымактуу мамиледе бол, алардан келе турчу кыйынчылыктарга сабыр кыл!

Айрыкча, кошуналар арасында сөз ташыба! Ушак-айыңдан алыс бол! Намаздарыңды маалы кирер замат оку!»

Суроо: Жаңы күйөөгө чыккан кызыма кандай насаат айтсам болот?

Жооп: Төмөндөгү кат тажрыйбалуу бир эненин кызына жазган насыятынан алынды:

«Кызым: Азыр сага кырк жылдык үй-бүлөлүк тажрыйбама таянып кээ бир насааттарымды айтамын. Буларды сактай турган болсоң дүнүйөдө бактылуу өмүр сүргөндөй эле акыретте дагы түбөлүк бакытка жетесиң.

1- Канаатчыл бол! Күйөөң алып келген тамак-аш, кийим-кече, бардык нерсени ыраазычылык менен кабылда! Себеби, канаат көңүлдү тынчтыкка бөлөйт.

2- Сага айтылган нерселерди дайыма жакшы тыңдап, күйөөңө баш ий!

3- Үйүң жана бардык нерсең таза, тартиптүү, иреттүү болсун!

4- Жолдошуңдун тамактануу жана уйку саатына дыкат болууң керек! Себеби, ачкалык кишинин мүнөзүн бузат, уйкусуздук болсо ачуулантат.

5- Үйүңдүн мал-оокатын жакшы корго! Кылган ишиңди, жакшылыктарыңды колко кылба! Жакшылыкка карата кылынган жакшылык тез унутулат, бирок, жамандыкка карата кылынган жакшылык унутулбайт.

6- Күйөөңдүн жакындарына карата жакшы мамиледе бол! Күйөөңдүн каталарын ал жалгыз кезде жумшак түрдө айт!

7- Күйөөңдүн сырларын эч кимге айтпа! Аял менен күйөөнүн сырлары кабырга бирге көмүлүүсү керек.

8- Жолдошуңдун кайгы-кубанычын тең бөлүш! Ага бардык жагынан жакшы өмүрлүк дос бол! Жалгандык – уяны ичтен бузган курт.

9- Ортоңордогу маселелерди өзүңөр чечкиле! Буларды бизге жана башкаларга ташып баруудан сактан! Эч кимден медет күтпө.

10- Күйөөңөн алууда кыйналып кала турчу, күчү жетпей турчу нерселерди талап кылба!

11- Аялдын жакшы мүнөздүүсү – жолдошуна Бейиш ниматы. Сен күйөөңө Бейиш бол. Азап тарттырба!

12- Буларды орундай алууң анын каалоолорун өз каалоолоруңа, анын ыраазылыгын өз арзууңа тандооң менен мүмкүн болмокчу. Дайыма өз каалоолоруңду алдыңкы планга чыгара турган болсоң бул насааттарымды сактооң мүмкүн болбойт.

13- Беш маал намазыңды шарттарына ылайык түрдө окубай турган болсоң бул ансыз деле жамандык катары күйөөңө да, балдарыңа да жетет. Беш маал намаздын туура болуусу үчүн гусул-даарат дагы туура алынуусу керек. Булардын дагы пайдасын көрүүң үчүн итикадың (ишенимиң) туура болуусу керек. Туура ишеним – ахли сүннөт ишеними. Баарынан мурда буларды үйрөнгүлө жана орундагыла. Эгер булар силерде бар болсо калган бардык нерсе убагы менен түзөлөт.»
        </item>
        <item>Суроо: Кээ бир күнөөкөр аялдар: "Эмне кылмак элем, күйөөм ичет, намаз окубайт, орозо кармайын десем уруксат бербейт.
            Ошондуктан, мына ушинтип күнөөгө баттык”, - деп айтса, кээ бир эркектер: "Аялыма сөзүм өтпөйт, намаз окубайт,
            жарым жылаңач жүрөт. Аял жолдон тайгандан кийин мен такыбаа болмок белем? Мен деле күнөө кылууга аргасыз болдум”, -
            деп, актанууга аракет кылып жатышат. Алардын өздөрүн актоолору акыретте өтөбү?

ЖООП: Жок, өтпөйт. Өмүрлүк түгөйүбүздүн жаман болуусунун бизге таасири бар болсо да, биздин динибизди туура карманууга
            мүмкүнчүлүгүбүз бар. Башкача айтканда, алардын жаман болуусу биздин да сөзсүз жаман болуубузду шарт кыла турган
            себеп эмес. Курани каримде ушул темада мисалдар келтирилген. Аялдары жаман болгон эки пайгамбар тууралуу айтылган:

"Аллах ыймансыздарга Нухтун аялы менен Луттун аялын мисал катары көрсөтөт. Ал эки аял эки жакшы кулдун аялдары болсо да аларга
            каршы кыянат кылып, ыймансыз болгондорун жашырган эле. Күйөөлөрү болгон эки пайгамбар Аллахтан аларга келген
            азаптарга кедерги боло албаган эле. Ал эки аялга "Ыймансыздар менен бирге силер дагы Тозокко киргиле” деп айтылды.”
            (Тахрим 10)
            Нух алейхиссаламдын аялынын аты Вахила эле. Нух алейхиссаламдын коомуна: "Күйөөм Нух – жинди, ага ишенбегиле!” – деп
            айтчу. Лут алейхиссаламдын аялынын аты Ваила эле. Ал дагы күйөөсү Лут алейхиссаламга келген конокторду душмандарына
            кабар берүү үчүн түндө от жагып, күндүзү болсо мордон түтүн чыгарчу. Ошентип, коому Лут алейхиссаламга коноктордун
            келгенин түшүнүшчү жана жыйналып, аларга кол салганга жасаганга аракет кылышчу. Күйөөлөрү пайгамбар болсо дагы бул
            эки аял тозоктук болду. (Байдави)
            Дагы Курани каримде жогорудагы аяттан кийин күйөөсү жаман болгон бир мусулман аял тууралуу баяндалат:
            "Аллах силерге фараондун аялын үлгү катары мисал келтирди. Ал: "О, Раббим, мага Бейиште бир үй бере көр! Фараон менен
            анын куулуктарынан жана заалымдар тобунан менин куткара көр!” – деген эле.” (Тахрим 11)

Бул мусулман айым Асия бинти Музахим эле. Муса алейхиссаламга ыйман келтиргендиги үчүн күйөөсу фараон анын колдорунан жана
            буттарынан төрт казыкка байлап, үстүнө чоң таш коюп, куйкалаган күндүн астында ошол абалда калтырган эле. Ошол кордуктардын натыйжасында кайтыш болгон эле. (Жалалейн)

Дагы Курани каримде жогорудагы аяттан кийин намысын коргогон Хазрети Мариям макталууда. (Тахрим 11)

Хазрети Мариям Иса алейхиссаламды атасыз төрөгөн кезде яхудилер зина кылды деп жалаа жабышкан эле. Бул аят айланасындагы жаман
            адамдарга карабастан намысын коргогон аялдар үчүн жубаныч жана сүйүнчү. (Байдави)
        </item>
        <item>Мусулман бир эркек "Менин үйлөнө турчу убакытым келди” деп айта алуусу үчүн алгач динин мыкты үйрөнүүсү зарыл.
            Ошондон кийин сүннөттү орундоо ниети менен үйлөнүү керек. Адептүү, ардуу-уяттуу, жакшы мүнөздүү, дининин, ыйманынын,
            Исламдын шарттарын билген, Исламга моюн сунган, көчөдө диндин буйругуна ылайык кийинген кызга үйлөнүү керек! Ар-намыстуу, диндар кыз издөө керек! Сөзсүз бай болсун, жетиштүү өлчөмдө малы-мүлкү болсун, сулуу болсун дебеш керек! Байлыгы менен сулуулугу үчүн ар-намысты жана диндарлыкты колдон качырбоо керек!

Төмөндөгү эрежелерге шайкеш жашаган эркек бактылуу болот:

1) Аялына карата ар дайым жумшак, көркөм мүнөздүү болуу керек. Аллаху таала жакшы мүнөздүү адамдарды жакшы көрөт,
            ал эми жаман мүнөздүү адамдарды жактырбайт. Аялын таарынтуу харам болуп саналат. Аны менен дайым жумшак мамиледе
            болуу керек. Үйгө келгенде салам берип, алы-жагдайын суроо керек, ойноп, тамашалашып көңүлүн көтөрүү керек. Аялы
            менен ойноо сооп болот. Башына түшкөн кыйынчылыктарды, душмандарын, карыздарын айтып, анын көңүлүн түшүрбөө керек.
            Эгер көңүлү жок болуп турса аны сүйгөндүгүн айтып, ал-жагдайын сурап, жылуу-жагымдуу сөздөрдү айтуу керек. Хадиси
            шарифте: "Мусулмандардын эң жакшысы, эң пайдалуусу – аялы менен жакшы мамиледе болгону жана пайдалуу болгону”, - деп
            айтылды. (Насаи)

2) Орундоо кыйын болгон нерселерди да "Кудай буюрса орундаймын!” деп сөз берип, көңүлүн алуу керек. Анткени, ал - эркектин
            өмүрлүк жан досу, дартына орток, тамагын даярдоочу, балдарын тарбиялоочу адал жары.

3) Бала тарбиясында ага жардамдашуу керек. Бала күнү-түнү ыйлап, энесине тынчтык бербейт, айоосуз тынчын алып, аны кыйноосу
            мүмкүн. Андай болсо, ага жардамдашкан адамга Аллаху таала жардам берет.

4) Мүмкүнчүлүгү болуп турса аялына жашаган жерде адат болгон кийим-кеченин, зыйнат буюмдардын эң мыктысын сатып берүү керек.
            Аял көчөгө чыккан кезде мындай буюмдарын жаап (жашырып) жүрүүгө, чоочун эркектерге көргөзбөөгө тийиш. Адалдан болгон
            эң жакшы азык-түлүктөрдөн алып келүү керек. Тамакты жалгыз өзү жебеши керек. Бала-чакасы менен бирге отуруп жеген
            сооп. Үйгө нафака (тамак-аш, кийим-кече, жашачу  жер) алууда сараңдык кылбоо керек жана ысырап да кылбоо керек.
            Бала-чакага сарпталган акчанын сообу садаганын сообунан көбүрөөк. Үй-бүлөсүн нафака менен камсыз кыла албай турган
            адамдын үйлөнүүсү харам болот.

5) Аялы менен жакшы мамиледе болуу керек. Аны урушуп, үнүн бийик көтөрбөө керек. Мал-мүлкүнө жана ар-намысына кыянат кылбаган
            аялдарды урушмак түгүл таарынтуу да жаиз эмес. Дүнүйөлүк иштерине байланыштуу кемчиликтери үчүн урушмак түгүл бир
            да оор соз айтпоо керек. Аялдардын жүрөктөрү (көңүлдөрү) өтө назик, сезимталболгондуктан бири-бирилерин көрө албай,
            кызганган учурлары көп кездешет. Ошондуктан, өзгөчө жаңы үйлөнгөн жаштар бул маселеде өтө сак болушу керек. Энеси,

            эже-карындаштары жана башка аялдар өз аялын жамандаган кезде бул сөздөрүнө алданып калбоо керек. Мындай сөздөргө жол
            бербөө керек. Мындай сөздөргө алданып аялын таарынтып алуудан сактануу керек. Энеси жана эже-карындаштарына каршы
            аялынын айткан сөздөрүнөн да сак болуу керек. Эне-атасынын жапа чегүүсүнө жол бербөө керек. Эне-атасына өзү, аялы
            жана бала-чакасы милдеттүү түрдө урмат көрсөтүүгө тийиш. Эне-атага жана кайната менен кайын энеге урмат, кызмат кылууну биринчи милдет деп билүү керек. Улуулардын ыраазылыгын, батасын алууга аракет кылуу керек. Алардын баталарын алууну чоң казына деп билүү керек.

6) Аялынын жаман мүнөзүнө жумшак, сабырдуу мамиле жасоо керек. Аны менен жакшы карым-катнашта болууга аракет кылуу керек. Акылдуу күйөө менен аял бири-бирин таарынтпайт. Өмүрлүк жан досун таарынтуу акылсыздыктын, акмактыктын белгиси. Жаман мүнөздүү адамдын аялы дайым таарына берип, нервдери чыдабай калат. Нерв жана башка түрдүү ооруларга чалдыгат. Аялы оорулуу болгон адам бактысыз болот. Аялынын кызматтарынан, көмөктөрүнөн куру калат. Өмүрү анын дартына дабаа издөө менен өтөт. А негизи бардык бул дарттарга өзүнүн жаман мүнөзү себеп болгон. Канча өкүнсө дагы эми бул өкүнүчтүн эч кандай пайдасы болбойт. Андай болсо, аялына көргөзгөн жаман мүнөзүнүн зыяны келип өзүнө тийет. Ошондуктан, ага карата дайым жылуу жүздүү, таттуу тилдүү болууга аракет кылуу керек!

7) Аялынын мүнөзү жаман жакка карай өзгөргөн болсо буга өзүн күнөөлүү деп билүү керек, "эгер мен жакшы болгонумда, ал да мындай болмок эмес” деп ойлоосу керек.

8) Ал ачууланган кезде унчукпоо керек. Ошентип, ал кылган ишине өкүнүп, кечирим сурашы мүмкүн. Жакшылыктарын көргөндө Аллаху таалага шүгүр кылып, ага дуба кылуу керек. "Күйөөм мени өтө жакшы көрөт” экен деп ойлой тургандай мамиледе болуу керек.

9) Күнөөгө жатпаган кемчиликтерин көрбөгөнгө аракет кылуу керек. Күнөө иштерден баш тартуусун, намаз, орозо жана гусул алууну улантуусун жумшак, жылуу сөздөр менен түшүндүрүп айтуу керек. Кымбаттуу нерселерди сатып берем деп убада кылып, ибадаттарын кылдыртып, күнөөлөрдүн алдын алуу керек. Кемчиликтерин, сырларын башка бирөөлөрдөн жашыруу керек. Курани карим окууну жана ислам илимдерин үйрөтүү керек. Ахли сүннөт аалымдарынын китептерин окуу керек.

10)  Ага дайым кайырлуу (жакшы) дуба кылуу керек. Анткени ал – үйдүн күзөтчүсү,  ашпозчусу, тигүүчүсү, жолдошу жана өмүрлүк жары.
        </item>

    </string-array>
</resources>